<html>

<head>
<meta http-equiv="Content-Language" content="zh-cn">
<meta http-equiv="Content-Type" content="text/html; charset=gb2312">
<title>资治通鉴〔北宋·司马光〕 卷二二五·唐纪四十一　　-- 子夜星网站</title>
<link href="../css/dianji.css" rel="stylesheet" type="text/css">
		</head>
			<div align="center">
	<table id="table1">
		<tr>
			<td bordercolor="#E4E4E4">
			<div align="center">
							<table id="table2">
			<tr>
			<td>　&nbsp;</td>
			</tr>
			<tr>
			<td><span style="font-size: 10pt">
			<a href="http://www.ziyexing.com/">子夜星主页</a> &gt;&gt; <a href="../zzbj_index.htm">诸子百家</a> &gt;&gt; <a target="_blank" href="zizhitongjian_index.htm">资治通鉴</a> &lt;225&gt;</span></td>
			</tr>
			<tr>
			<td height=10px id="td_1"></td>
			</tr>
			<tr>
			<td>　&nbsp;</td>
			</tr>
			<tr>
			<td>
			<div align="center">
			<table id="table3">
			<tr>
			<td width="30%">
			<p align="center">
			<img border="0" src="../../images/go.gif" width="118" height="59"></td>
			<td width="40%">
			<p align="center"><br>
			<b><span style="font-size: 21pt">资治通鉴</span></b><br>
			　&nbsp;</td>
			<td width="30%">
			<span style="font-size: 10pt">【北宋】司马光 编著</span></td>
			</tr>
			</table>
			</div>
			</td>
			</tr>
			<tr>
			<td>
			<p align="center"><font color="#666666">
			<span style="font-size: 10pt"><br>
			《资治通鉴》凡二百九十四卷　子夜星网站整理编校</span></font><br>
			　&nbsp;</td>
			</tr>
			<tr>
			<td>
			<div align="center">
			<table id="table4">
			<tr>
			<td>
			<div align="center">
			<table border="0" cellpadding="0" cellspacing="0" width="88%">
			<tr>
			<td>　&nbsp;</td>
			</tr>
			<tr>
			<td>
			<p align="right"><span style="font-size: 10pt">
			〔共294頁〕<a href="zizhitongjian_224.htm">上一卷</a>
			<a href="zizhitongjian_226.htm">下一卷</a></span></td>
			</tr>
			<tr>
			<td>  
			<p align="left" style="line-height: 150%">
			　</p>
			<p align="center" style="line-height: 150%">
			<b><span style="font-size: 17pt">资治通鉴·卷二二五　唐纪四十一</span></b></p>
			<p align="left" style="line-height: 150%">
			<br>
			&nbsp;<br>
			　　<b>● 唐纪四十一</b>　<font color="#1B5969">〔起阏逢摄提格（甲寅），尽屠维协洽（己未）七月，凡五年有奇。〕</font><br>
			<br>
			　　<b>◎ 唐代宗睿文孝武皇帝·中之下</b><br>
			<br>
			　　<font color="#1B5969">【原文】</font><br>
			<br>
			　　<b>唐代宗睿文孝武皇帝　大历九年（甲寅　公元774年）</b><br>
			<br>
			　　春，正月，壬寅，田神功薨于京师。<font color="#1B5969">〔〖胡三省注〗田神功入朝见上卷上年。〕</font><br>
			<br>
			　　澧朗镇遏使杨猷自澧州沿江而下，擅出境至鄂州，诏听入朝。猷遂溯汉江而上，复州、郢州皆闭城自守，<font color="#1B5969">〔〖胡三省注〗复、郢二州皆滨汉，此时盖为山南东道巡属。〕</font>山南东道节度使梁崇义发兵备之。<br>
			<br>
			　　二月，辛未，徐州军乱，刺史梁乘逾城走。<font color="#1B5969">〔〖胡三省注〗徐州，治彭城。〕</font><br>
			<br>
			　　谏议大夫吴损使吐蕃，留之累年，竟病死虏中。<font color="#1B5969">〔〖胡三省注〗损出使见上卷六年。〕</font><br>
			<br>
			　　庚辰，汴宋兵防秋者千五百人，盗库财溃归，<font color="#1B5969">〔〖胡三省注〗汴，皮变翻。《考异》曰：《唐历》作“十日己酉”。按《长历》，是月庚午朔。十日，乃已卯也。今从《实录》。〕</font>田神功薨故也。己丑，以神功弟神玉知汴宋留后。<br>
			<br>
			　　癸巳，郭子仪入朝，上言：“朔方，国之北门，中间战士耗散，什才有一。今吐蕃兼河、陇之地，杂羌、浑之众，<font color="#1B5969">〔〖胡三省注〗史炤曰：羌，党项之属。浑，吐谷浑也。〕</font>势强十倍。愿更于诸道各发精卒，成四、五万人，则制胜之道必矣。”<br>
			<br>
			　　<font color="#1B5969">【译文】<br>
			<br>
			　　<b>● 唐纪四十一</b><br>
			<br>
			　　<b>◎ 唐代宗·中之下</b><br>
			<br>
			　　<b>唐代宗大历九年（甲寅　公元774年）</b><br>
			<br>
			　　春季，正月壬寅（初三），田神功在京师去世。<br>
			<br>
			　　澧朗镇遏使杨猷从澧州沿长江而下，擅自出境到鄂州，代宗下诏听凭他入朝。于是杨猷溯汉江而上，沿途的复州、郢州都关闭城门自守，山南东道节度使梁崇义也调遣军队防备杨猷。<br>
			<br>
			　　二月辛未（初二），徐州的军队发生哗变，刺史梁乘翻越城墙逃走。<br>
			<br>
			　　谏议大夫吴损出使吐蕃，在那里滞留多年，最后病死在吐蕃。<br>
			<br>
			　　庚辰（十一日），汴宋去防御吐蕃的军队一千五百人盗窃府库财物后溃逃回汴州，这是因为田神功去世的缘故。己丑（二十日），代宗任命田神功的弟弟田神玉为汴宋留后。<br>
			<br>
			　　癸巳（二十四日），郭子仪入朝，进言说：“朔方是国家的北大门，那里的兵员消耗散失，仅仅剩下十分之一。如今吐蕃吞并河西、陇右地区，混杂着羌族、吐谷浑的部众，势力强大十倍。我希望各道轮流分别派遣精壮士兵，组成四五万人的军队，那么一定能够克敌制胜。”<br>
			<br>
			　　【原文】</font><br>
			<br>
			　　三月，戊申，以皇女永乐公主许妻魏博节度使田承嗣之子华。上意欲固结其心，而承嗣益骄慢。<font color="#1B5969">〔〖胡三省注〗史言狼子野心，不可以恩结。〕</font><br>
			<br>
			　　戊午，以澧朗镇遏使杨猷为洮州刺史、陇右节度兵马使。<font color="#1B5969">〔〖胡三省注〗洮，土刀翻。洮州时已陷吐蕃，杨猷特领刺吏耳。〕</font><br>
			<br>
			　　夏，四月，甲申，郭子仪辞还邠州，<font color="#1B5969">〔〖胡三省注〗子仪自邠入朝，今还。还，从宣翻，又音如字。《考异》曰：《唐历》作“癸未”。今从《实录》。〕</font>复为上言边事，至涕泗交流。<br>
			<br>
			　　壬辰，赦天下。<br>
			<br>
			　　五月，丙午，杨猷自澧州入朝。<font color="#1B5969">〔〖胡三省注〗是年正月已书杨猷离澧州，沿江泝汉，今方至京师。〕</font><br>
			<br>
			　　泾原节度使马璘入朝，讽将士为己表求平章事。丙寅，以璘为左仆射。<br>
			<br>
			　　<font color="#1B5969">【译文】<br>
			<br>
			　　三月戊申（初九），代宗将皇女永乐公主许配给魏博节度使田承嗣的儿子田华。代宗的目的是想以恩惠与他交心，但田承嗣却更加骄横傲慢。<br>
			<br>
			　　戊午日，代宗任命澧朗镇遏使杨猷为洮州刺史、陇右节度兵马使。<br>
			<br>
			　　夏季，四月甲申（十六日），郭子仪向代宗辞行回邠州时，又向代宗谈到边疆大事，以至涕泪俱下。<br>
			<br>
			　　壬辰（二十四日），大赦天下。<br>
			<br>
			　　五月丙午（初八），杨猷从澧州入朝。<br>
			<br>
			　　泾原节度使马璘入朝，他暗示将士们为他上表要求平章事的职位。丙寅（二十八日），代宗任命马璘为左仆射。<br>
			<br>
			　　【原文】</font><br>
			<br>
			　　六月，卢龙节度使朱泚遣弟滔奉表请入朝，且请自将步骑五千防秋；上许之，仍为之先筑大第于京师以待之。<br>
			<br>
			　　癸未，兴善寺胡僧不空卒，赠开府仪同三司、司空，赐爵肃国公，谥曰大辩正广智不空三藏和尚。<font color="#1B5969">〔〖胡三省注〗《释典》云：佛在多罗柰，最初为五人说契经修多罗藏。佛在罗阅祗，最初为须那提说毗眉藏。佛在毗舍离猕猴池，最初为跂耆说阿毗昙藏。五百罗汉夜集阿毗昙，相续解说经，此为三藏学。又，三藏学，经、律、论也。〕</font><br>
			<br>
			　　京师旱，京兆尹黎幹作土龙祈雨，自与巫觋更舞。弥月不雨，又祷于文宣王。上闻之，命撤土龙，减膳节用。秋，七月，戊午，雨。<br>
			<br>
			　　朱泚入朝，至蔚州，有疾，<font color="#1B5969">〔〖胡三省注〗此自幽州西出山后，取太原路入朝。宋白曰：蔚州，西南至代州四百六十里。〕</font>诸将请还，俟间而行。<font color="#1B5969">〔〖胡三省注〗待病间而行也。〕</font>泚曰：“死则舆尸而前！”诸将不敢复言。九月，庚子，至京师，士民观者如堵。<font color="#1B5969">〔〖胡三省注〗安、史乱后，河北诸帅阻兵不朝，朱泚之来长安，士民以为美事。〕</font>辛丑，宴泚及将士于延英殿，<font color="#1B5969">〔〖胡三省注〗卢文纪曰：上元以来，置延英殿，或宰相欲有奏对，或天子欲有咨度，皆非时召见。程大昌曰：高宗初刱蓬莱宫，诸门殿亭皆已立名。至上元二年，延英殿当御座生玉芝。则是初有大明宫，即有延英殿。顾召对宰臣，则始于代宗耳。代宗以苗晋卿年老，蹇甚，听入閤不趋，为御延英，此优礼也。按六典，宣政殿前西上閤门之西，即为延英门。延英门之左，即延英殿。故阳城欲救陆贽，约拾遗王仲舒守延英殿上疏，伏閤不去也。〕</font>犒赏之盛，近时未有。<br>
			<br>
			　　壬寅，回纥擅出鸿胪寺，白昼杀人，有司擒之。上释不问。<br>
			<br>
			　　甲辰，命郭子仪、李抱玉、马璘、朱泚分统诸道防秋之兵。<br>
			<br>
			　　冬，十月，壬申，信王瑝薨。乙亥，梁王璿薨。<font color="#1B5969">〔〖胡三省注〗二王皆玄宗子。信以州为国名。璿，户盲翻，又音皇。璿，似宣翻。〕</font><br>
			<br>
			　　魏博节度使田承嗣诱昭义将吏使作乱。<br>
			<br>
			　　<font color="#1B5969">【译文】<br>
			<br>
			　　六月，卢龙节度使朱泚派遣弟弟朱滔带来奏表，请求入朝，并且请求让他亲自率领五千步骑兵去防御吐蕃。代宗表示同意，还在京师为他预先修建大宅来等待他的到来。<br>
			<br>
			　　癸未（十五日），兴善寺胡僧不空去世。代宗追封他为开府仪同三司、司空，赐爵肃国公，谥号大辩正广智不空三藏和尚。<br>
			<br>
			　　京师干旱，京兆尹黎幹制作土龙来祈求雨水，自己与男女巫师交替舞蹈求雨。整整一月不见下雨，黎幹又在文宣王孔子像前祈祷。代宗听说后，下令撤掉土龙，减少膳食，节约费用。秋季，七月戊午（二十一日），天才下雨。<br>
			<br>
			　　朱泚入朝，途经蔚州时得了病，诸位将领请朱泚回去，等病情好转后再动身。朱泚说“我死了就抬尸体前去朝廷！”诸位将领不敢再提此事。九月庚子（初四），朱泚到达京师，围观朱泚的百姓象人墙一样。辛丑（初五），代宗在延英殿宴请朱泚及其将士，犒劳和赏赐的盛大，是近年来所没有的。<br>
			<br>
			　　壬寅（初六），回纥人擅自离开鸿胪寺，白天杀人，被有关部门抓获，代宗释放了他们，没有问罪。<br>
			<br>
			　　甲辰（初八），代宗命令郭子仪、李抱玉、马璘和朱泚分别统率各道防御吐蕃的军队。<br>
			<br>
			　　冬季，十月壬申（初六），信王李瑝去世。乙亥（初九），梁王李璿去世。<br>
			<br>
			　　魏博节度使田承嗣诱使昭义的将领官吏叛乱。<br>
			<br>
			　　【原文】</font><br>
			<br>
			　　<b>唐代宗睿文孝武皇帝　大历十年（乙卯　公元775年）</b><br>
			<br>
			　　春，正月，丁酉，昭义兵马使裴志清逐留后薛&#14311;，帅其众归承嗣。承嗣声言救援，引兵袭相州，取之。&#14311;奔洺州，上表请入朝，许之。<br>
			<br>
			　　辛丑，郭子仪入朝。<br>
			<br>
			　　壬寅，寿王瑁薨。<font color="#1B5969">〔〖胡三省注〗瑁，亦玄宗子；音莫报翻。〕</font><br>
			<br>
			　　乙巳，朱泚表请留阙下，以弟滔知幽州、卢龙留后，许之。<br>
			<br>
			　　昭义裨将薛择为相州刺史，薛雄为卫州刺史，薛坚为洺州刺史，皆薛嵩之族也。<font color="#1B5969">〔〖胡三省注〗相、卫、洺，本皆昭义巡属。〕</font>戊申，上命内侍孙知古如魏州谕田承嗣，使各守封疆；承嗣不奉诏，癸丑，遣大将卢子期取洺州，杨光朝攻卫州。<br>
			<br>
			　　乙卯，西川节度使崔宁奏破吐蕃数万于西山，斩首万级，捕虏数千人。<br>
			<br>
			　　丙辰，诏：“诸道兵有逃亡者，非承制敕，无得辄召募。<br>
			<br>
			　　<font color="#1B5969">【译文】<br>
			<br>
			　　<b>唐代宗大历十年（乙卯　公元775年）</b><br>
			<br>
			　　春季，正月丁酉（初三），昭义兵马使裴志清驱逐留后薛&#14311;，率领部众投靠田承嗣。田承嗣声称救援，带兵袭击和夺取了相州。薛&#14311;逃奔洺州，上表请求入朝，代宗同意了。<br>
			<br>
			　　辛丑（初七），郭子仪入朝。<br>
			<br>
			　　壬寅（初八），寿王李瑁去世。<br>
			<br>
			　　乙巳（十一日），朱泚上表请求留在朝廷，让弟弟朱滔担任幽州、卢龙留后，代宗表示同意。<br>
			<br>
			　　昭义副将薛择担任相州刺史，薛雄担任卫州刺史，薛坚担任洺州刺史，他们都是薛嵩的族人。戊申（十四日），代宗命令内侍孙知古到魏州去劝告田承嗣，让他们各守自己的疆界；田承嗣不接受皇上的诏令，癸丑（十九日），派遣大将卢子期攻取洺州，杨光朝进攻卫州。<br>
			<br>
			　　乙卯（二十一日），西川节度使崔宁奏报说，在西山击败了吐蕃数万人的军队，杀一万人，俘虏数千人。<br>
			<br>
			　　丙辰（二十二日），代宗颁发诏书说：“各道都有士兵逃亡，没有接到朕的制敕，不得随意召募。”<br>
			<br>
			　　【原文】</font><br>
			<br>
			　　二月，乙丑，田承嗣诱卫州刺史薛雄，雄不从，使盗杀之，屠其家，尽据相、卫四州之地，<font color="#1B5969">〔〖胡三省注〗相、卫已陷于承嗣，磁、洺虽未下，而承嗣已据其地。相、卫二州自此属魏博。〕</font>自置长吏，掠其精兵良马，悉归魏州；逼孙知古与共巡磁、相二州，使其将士割耳剺面，请承嗣为帅。<br>
			<br>
			　　辛未，立皇子述为睦王，逾为郴王，连为恩王，遘为鄜王，迅为随王，造为忻王，暹为韶王，运为嘉王，遇为端王，遹为循王，通为恭王，达为原王，逸为雅王。<font color="#1B5969">〔〖胡三省注〗诸皇子皆以州为王国名。〕</font><br>
			<br>
			　　丙子，以华州刺史李承昭知昭义留后。<font color="#1B5969">〔〖胡三省注〗华，户化翻。〕</font><br>
			<br>
			　　河阳三城使常休明，<font color="#1B5969">〔〖胡三省注〗河阳县，本属怀州，显庆二年，分属河南府。城临大河，长桥架水，古称设险。此城，后魏之北中城也。东、西魏兵争，又筑中潬及南城，谓之河阳三城。乾元中，史思明再陷东京，李光弼以重兵守河阳。及雍王平贼，令鱼朝恩守河阳，乃以河南之河清、济源、温四县租税入河阳三城，使河南尹但礼领其县额，寻又以汜水军赋属之。〕</font>苛刻少恩。其军士防秋者归，休明出城劳之，防秋兵与城内兵合谋攻之，休明奔东都；军士奉兵马使王惟恭为帅，大掠，数日乃定。上命监军冉庭兰慰抚之。<br>
			<br>
			　　<font color="#1B5969">【译文】<br>
			<br>
			　　二月乙丑（初一），田承嗣引诱卫州刺史薛雄造反，薛雄不从，田承嗣便派强盗杀掉薛雄，屠杀他的家属，占据相州、卫州等四州的全部地区，自行设置长吏，将那里的精兵良马全都掳掠到魏州。田承嗣逼迫孙知古与他一起巡视磁州、相州，又让他的将士割耳划脸，请田承嗣担任主帅。<br>
			<br>
			　　辛未（初七），代宗立皇子李述为睦王，李逾为郴王，李连为恩王，李遘为鄜王，李迅为随王，李造为忻王，李暹为韶王，李运为嘉王，李遇为端王，李遹为循王，李通为恭王，李达为原王，李逸为雅王。<br>
			<br>
			　　丙子（二十日），代宗任命华州刺史李承昭为昭义留后。<br>
			<br>
			　　河阳三城使常休明对待部下十分苛刻，又缺少恩惠，部下防御吐蕃归来，常休明出城慰劳，防秋的士兵和城内的士兵便合谋进攻他，常休明逃往东都；士兵们拥戴兵马使王惟恭为帅，在城中大肆掠夺，几天后才安定。代宗命令监军冉庭兰去慰问和安抚他们。<br>
			<br>
			　　【原文】</font><br>
			<br>
			　　三月，甲午朔，陕州军乱，逐兵马使赵令珍。<font color="#1B5969">〔〖胡三省注〗《考异》曰：《唐历》：“三月二十八日辛卯，陕州军乱”。《实录》、唐《统纪》云“甲午朔”，今从之。〕</font>观察使李国清不能禁，卑辞，遍拜将士，乃得脱去。军士大掠库物。会淮西节度使李忠臣入朝，过陕，上命忠臣按之。将士畏忠臣兵威，不敢动。忠臣设棘围，令军士匿名投库物，<font color="#1B5969">〔〖胡三省注〗设棘四围周之，令投所掠库物于其中。〕</font>一日，获万缗，尽以给其从兵为赏。<br>
			<br>
			　　乙巳，薛&#14311;、常休明皆诣阙请罪，上释不问。<br>
			<br>
			　　初，成德节度使李宝臣、淄青节度使李正己，皆为田承嗣所轻。宝臣弟宝正娶承嗣女，在魏州，与承嗣子维击毬，马惊，误触维死；承嗣怒，囚宝正，以告宝臣。宝臣谢教敕不谨，封杖授承嗣，使挞之；承嗣遂杖杀宝正，由是两镇交恶。及承嗣拒命，宝臣、正己皆上表请讨之，上亦欲因其隙讨承嗣。夏，四月，乙未，敕贬承嗣为永州刺史，<font color="#1B5969">〔〖胡三省注〗永州，汉零陵郡，隋废郡为永州。〕</font>仍命河东、成德、幽州、淄青、淮西、永平、汴宋、河阳、泽潞诸道发兵前临魏博，若承嗣尚或稽违，即令进讨；罪止承嗣及其侄悦，自馀将士弟侄苟能自拔，一切不问。<br>
			<br>
			　　时朱滔方恭顺，与宝臣及河东节度使薛兼训攻其北，正己与淮西节度使李忠臣等攻其南。五月，乙未，承嗣将霍荣国以磁州降。<font color="#1B5969">〔〖胡三省注〗磁州，滏阳郡，本汉广平县地，隋废郡，于滏阳县置磁州，治滏阳，本汉成安县地。〕</font>丁未，李正己攻德州，拔之。<font color="#1B5969">〔〖胡三省注〗德州自此属平卢军。〕</font>李忠臣统永平、河阳、怀、泽步骑四万进攻卫州。六月，辛未，田承嗣遣其将裴志清等攻冀州，志清以其众降李宝臣。甲戌，承嗣自将围冀州，宝臣使高阳军使张孝忠将精骑四千御之，宝臣大军继至；承嗣烧辎重而遁。<font color="#1B5969">〔〖胡三省注〗冀州，治信都县。高阳军，当置于瀛州高阳县。兵志：横海、北平、高阳等军皆属平卢道。盖安、史之乱，以兵授张孝忠统制，而属于李宝臣，因授高阳军使耳。〕</font>孝忠，本奚也。<br>
			<br>
			　　<font color="#1B5969">【译文】<br>
			<br>
			　　三月甲午朔日（初一），陕州军队发生哗变，驱逐兵马使赵令珍。观察使李国清无法制止他们，便说谦恭话，并一一求拜将士，才得以脱身离开。士兵们大肆掠夺府库财物。恰好淮西节度使李忠臣入朝，路过陕州，代宗命令李忠臣去制止他们。将士们慑于李忠臣的军威，不敢妄动。李忠臣用荆棘围成一个圈子，命令士兵们无记名将所掠府库的财物投放到圈子中，一天就收了一万缗钱，全部给了他的随从，作为奖赏。<br>
			<br>
			　　乙巳（十二日），薛&#14311;、常休明都进宫请罪，代宗宽恕他们，不加追究。<br>
			<br>
			　　从前，成德军节度使李宝臣和淄青节度使李正己，都被田承嗣所瞧不起。李宝臣的弟弟李宝正娶田承嗣的女儿，在魏州与田承嗣的儿子田维打马球，马受了惊，误将田维踢死。田承嗣恼怒，囚禁了李宝正，然后告诉李宝臣。李宝臣以管教不严表示歉意，将封闭的棍棒交给田承嗣，让他杖责李宝正。于是田承嗣打死李宝正，从此两镇结了怨仇。及至田承嗣拒从皇命，李宝臣和李正己都上表请求讨伐他，代宗也打算趁他们有裂痕时进行讨伐。夏季，四月乙未（疑误），代宗下敕贬田承嗣为永州刺史，仍旧下令河东、成德、幽州、淄青、淮西、永平、汴宋、河阳、泽潞各道调动军队前去魏博，假如田承嗣还拖延违抗，即命令他们进军讨伐；只惩治田承嗣和他的侄子田悦的罪行，其余将士、弟侄假如能自拔，概不追究。<br>
			<br>
			　　那时朱滔很恭顺，他与李宝臣及河东节度使薛兼训从北面进攻，李正己与淮西节度使李忠臣等人从南面进攻。五月乙未（初三），田承嗣的部将霍荣国献出磁州向朝廷投降。丁未（十五日），李正己进攻德州，并将德州攻克。李忠臣统率永平、河阳、怀、泽等道四万步、骑兵进攻卫州。六月辛未（初九），田承嗣派遣他的部将裴志清等人进攻冀州，裴志清却率领他的部下投降了李宝臣。甲戌（十二日），田承嗣亲自率军围攻冀州，李宝臣派高阳军使张孝忠率领精锐骑兵四千人前去抵御，李宝臣的大部队随后到达，田承嗣烧毁辎重逃跑。张孝忠本是奚族人。<br>
			<br>
			　　【原文】</font><br>
			<br>
			　　田承嗣以诸道兵四合，部将多叛而懼，秋，八月，遣使奉表，请束身归朝。<br>
			<br>
			　　辛巳，郭子仪还邠州。<font color="#1B5969">〔〖胡三省注〗入朝而还所镇。还，从宣翻，又音如字。邠，卑旻翻。《考异》曰：《汾阳家传》作“丁丑”，今从《实录》。〕</font>子仪尝奏除州县官一人，不报，僚佐相谓曰：“以令公勋德，奏一属吏而不从，何宰相之不知体！”子仪闻之，谓僚佐曰：“自兵兴以来，方镇武臣多跋扈，凡有所求，朝廷常委曲从之；此无他，乃疑之也。今子仪所奏事，人主以其不可行而置之，是不以武臣相待而亲厚之也；诸君可贺矣，又何怪焉！”闻者皆服。<font color="#1B5969">〔〖胡三省注〗史言郭子仪忠纯。〕</font><br>
			<br>
			　　己丑，田承嗣遣其将卢子期寇磁州。<br>
			<br>
			　　<font color="#1B5969">【译文】<br>
			<br>
			　　田承嗣因为各道军队四面合力进攻，他的部将又多叛变，心中恐惧，秋季，八月，派遣使者上表，请求约束自身归顺朝廷。<br>
			<br>
			　　辛巳（二十日），郭子仪返回邠州。郭子仪曾经奏请任命一名州县官员，没有得到答复，僚属们相互议论说：“以郭令公的功勋和德行，上奏任命一名从属官员而没有得到批准，宰相就这么不知礼！”郭子仪听说后，跟僚属们说：“自从兵兴以来，方镇武臣多飞扬跋扈，凡是他们所求的，朝廷经常委曲求全，满足他们的要求，这不是别的，是对他们抱有疑虑。如今我所奏的事，皇上认为行不通而搁置起来，是不用对待武臣的方法来对待我，而是亲近信任我；各位应当祝贺，又有什么可责怪的呢！”僚属都很叹服。<br>
			<br>
			　　己丑（二十八日），田承嗣派遣他的部将卢子期进犯磁州。<br>
			<br>
			　　【原文】</font><br>
			<br>
			　　九月，戊申，回纥白昼刺市人肠出，有司执之，系万年狱；其酋长赤心驰入县狱，斫伤狱吏，劫囚而去。上亦不问。<br>
			<br>
			　　壬子，吐蕃寇临泾，<font color="#1B5969">〔〖胡三省注〗临泾，汉县，属安定郡。隋大业初，改曰湫谷县，寻复曰临泾县，唐属泾州。〕</font>癸丑，寇陇州及普润，大掠人畜而去；百官往往遣家属出城窜匿。丙辰，凤翔节度使李抱玉奏破吐蕃于义宁。<font color="#1B5969">〔〖胡三省注〗陇州华亭县，大历八年置义宁军。〕</font><br>
			<br>
			　　李宝臣、李正己会于枣强，<font color="#1B5969">〔〖胡三省注〗枣强县，前汉属清河郡，后汉省；晋复置，属广川郡，魏、隋以来属冀州。〕</font>进围贝州，田承嗣出兵救之。两军各飨士卒，成德赏厚，平卢赏薄；既罢，平卢士卒有怨言，正己恐其为变，引兵退，宝臣亦退。李忠臣闻之，释卫州，南度河，屯阳武。<font color="#1B5969">〔〖胡三省注〗阳武县，属郑州，本原武城，武德四年置阳武县，北至卫州五十许里。〕</font>宝臣与朱滔攻沧州，承嗣从父弟庭玠守之；宝臣不能克。<br>
			<br>
			　　吐蕃寇泾州，泾原节度使马璘破之于百里城。<font color="#1B5969">〔〖胡三省注〗《考异》曰：《汾阳家传》：“九月，吐蕃略潘原西而还。八日，至小石门白草川。十八日，下朝那川。二十三日，至里城营、支磨原，入华亭。十月，公遣浑瑊、李怀光等与幽州、义宁、汴宋军会于故平凉县。三日诘朝，大破之。”今从《实录》。〕</font>戊午，命卢龙节度使朱泚出镇奉天行营。<br>
			<br>
			　　<font color="#1B5969">【译文】<br>
			<br>
			　　九月戊申（十七日），回纥人大白天将买卖人刺得流出肠子，有关部门将他们抓住，关进万年县监狱；回纥酋长赤心驰马进入县城监狱，砍伤狱吏，劫去囚犯。代宗也不追究。<br>
			<br>
			　　壬子（二十一日），吐蕃进犯临泾，癸丑（二十二日），又进犯陇州和普润，大肆虏掠人口牲畜而去，百官往往遣送家属出城躲藏。丙辰（二十五日），凤翔节度使李抱玉上奏说在义宁打败吐蕃军队。<br>
			<br>
			　　李宝臣和李正己在枣强县会师，进而围攻贝州，田承嗣出兵援救贝州。李宝臣和李正己两军分别犒赏士兵，成德军犒赏丰厚，平卢军犒赏微薄；犒赏完毕，平卢军士兵颇有怨言，李正己害怕他们哗变，率军撤退，李宝臣也退兵。李忠臣听说后，放弃围攻卫州，南渡黄河，驻守阳武。李宝臣与朱滔进攻沧州，田承嗣的堂弟田庭玠镇守沧州，李宝臣未能攻克。<br>
			<br>
			　　吐蕃进犯泾州，泾原节度使马璘在百里城将他们打败。戊午（二十七日），代宗命令卢龙节度使朱泚出镇奉天行营。<br>
			<br>
			　　【原文】</font><br>
			<br>
			　　冬，十月，辛酉朔，日有食之。<br>
			<br>
			　　卢子期攻磁州，<font color="#1B5969">〔〖胡三省注〗《考异》曰：旧《李宝臣传》作“攻邢州”。今从《实录》。〕</font>城几陷；李宝臣与昭义留后李承昭共救之，大破子期于清水，<font color="#1B5969">〔〖胡三省注〗按新书《田承嗣传》，“清水”作“临水”。晋置临水县于滏口之右，属广平郡，后魏及隋属魏郡。唐初省，永泰元年，薛嵩表于临水故城置昭义县，属磁州。〕</font>擒子期至京师；斩之。河南诸将又大破田悦于陈留，<font color="#1B5969">〔〖胡三省注〗陈留，汉县，后魏废，隋开皇六年复置；时属汴州。《九域志》：在州东五十二里。〕</font>田承嗣懼。<br>
			<br>
			　　初，李正己遣使至魏州，承嗣囚之，至是，礼而遣之，遣使尽籍境内户口、甲兵、谷帛之数以与之，曰：“承嗣今年八十有六，<font color="#1B5969">〔〖胡三省注〗《考异》曰：按承嗣卒时年七十五。此云八十六者，盖欺正己。〕</font>溘死无日，<font color="#1B5969">〔〖胡三省注〗溘，口答翻，奄也。《庄子》曰：溘然而死。谓奄然也。〕</font>诸子不肖，悦亦孱弱，凡今日所有，为公守耳，岂足以辱公之师旅乎！”立使者于廷，南向，拜而授书；又图正己之像，焚香事之。正己悦，遂按兵不进。于是河南诸道兵皆不敢进。承嗣既无南顾之虞，得专意北方。<br>
			<br>
			　　上嘉李宝臣之功，遣中使马承倩赍诏劳之；将还，宝臣诣其馆，遣之百缣，承倩诟詈，掷出道中，宝臣惭其左右。<font color="#1B5969">〔〖胡三省注〗为承倩詈辱，顾见左右而自惭也。〕</font>兵马使王武俊说宝臣曰：“今公在军中新立功，竖子尚尔，况寇平之后，以一幅诏书召归阙下，一匹夫耳，不如释承嗣，以为己资。”宝臣遂有玩寇之志。<br>
			<br>
			　　<font color="#1B5969">【译文】<br>
			<br>
			　　冬季，十月辛酉朔（初一），出现日食。<br>
			<br>
			　　卢子期进攻磁州，州城几乎被攻陷，李宝臣与昭义留后李承昭共同援救磁州，在清水县大败卢子期，将他擒获，送到京师斩首。河南诸将又在陈留大败田悦，田承嗣恐惧。<br>
			<br>
			　　当初，李正己派遣使者到魏州，田承嗣将使者囚禁，到此时，他对使者优礼并放他走，将境内的户口、军队、粮食、布帛的数量全部登记后交给使者，说道：“我今年八十六岁，离死不远，儿子们都不肖，田悦也柔弱无能，凡是我今天所有的东西，只不过在替李公看守而已，难道还值得劳李公兴师动众吗？”田承嗣让李正己的使者立在庭中，自己面向南方，伏拜后授给使者书信，又画李正己的肖像，焚香供奉。李正己十分高兴，于是按兵不动。因此，河南各道军队也都不敢进兵。田承嗣既然没有南顾之忧，便一心一意对付北方的军队。<br>
			<br>
			　　代宗嘉许李宝臣的功劳，派遣中使马承倩携带诏书前去慰劳；马承倩即将返回时，李宝臣来到他下榻的馆舍，送他一百匹丝织品。马承倩臭骂他一顿，将东西扔到路中，李宝臣看了看身边的人，自己感到很惭愧。兵马使王武俊劝李宝臣说：“今天你在军中新立战功，宫中小人尚且这样待你，更何况荡平反寇田承嗣之后，如以一纸诏书召你回到宫中，你就仅仅是一个匹夫而已，不如停止攻击田承嗣，作为自己的资本。”李宝臣便有了放过反寇田承嗣的意图。<br>
			<br>
			　　【原文】</font><br>
			<br>
			　　承嗣知范阳宝臣乡里，心常欲之，<font color="#1B5969">〔〖胡三省注〗宝臣本范阳内属奚，范阳将张琐高畜为假子，因冒其姓，归唐，又赐姓李。〕</font>因刻石作谶云：“二帝同功势万全，将田为侣入幽燕。”密令瘗宝臣境内，使望气者言彼有王气，宝臣掘而得之。又令客说之曰：“公与朱滔共取沧州，得之，则地归国，非公所有。公能舍承嗣之罪，请以沧州归公，仍愿从公取范阳以自效。公以精骑前驱，承嗣以步卒继之，蔑不克矣。”宝臣喜，谓事合符谶，遂与承嗣通谋，密图范阳，承嗣亦陈兵境上。<br>
			<br>
			　　宝臣谓滔使者曰：“闻朱公仪貌如神，愿得画像观之。”滔与之。宝臣置于射堂，与诸将共观之，曰：“真神人也！”滔军于瓦桥，<font color="#1B5969">〔〖胡三省注〗瓦桥，古易京之地，在莫州北三十里，唐置瓦桥关。宋白曰：涿州归义县瓦子济桥，在涿州南，易州东，当九河之末，旧置瓦桥关，后周置雄州。〕</font>宝臣选精骑二千，通夜驰三百里袭之，戒曰：“取貌如射堂者。”时两军方睦，滔不虞有变，狼狈出战而败，会衣他服得免。宝臣欲乘胜取范阳，滔使雄武军使昌平刘怦守留府。宝臣知有备，不敢进。<br>
			<br>
			　　承嗣闻幽、恒兵交，即引军南还，使谓宝臣曰：“河内有警，不暇从公，石上谶文，吾戏为之耳！”宝臣惭怒而退。<font color="#1B5969">〔〖胡三省注〗《考异》曰：旧《王武俊传》曰：“代宗嘉其功，使中贵人马承倩赍诏宣劳。承倩将归，止传舍，宝臣亲遗百缣，承倩诟骂，掷出道中。王武俊劝玩养承嗣以为己资。宝臣曰：‘今与承嗣有衅矣，可推腹心哉！’武俊曰：‘势同患均，转寇雠为父子，欬唾间耳。若传虚言，无益也。今中贵人刘清谭在驿，斩首送承嗣，承嗣立质妻孥矣。’宝臣曰：‘吾不能如此。’武俊曰：‘朱滔为国屯兵沧州，请擒送承嗣以取信。’许之。”按承嗣方求解于宝臣，何必擒滔以取信！且承倩尚在传舍，武俊何不劝斩承倩而斩清谭乎！宝臣自以承嗣诱之共取幽州，故袭朱滔，非因承倩之辱也。今从《唐纪》。〕</font>宝臣既与朱滔有隙，以张孝忠为易州刺史，使将精骑七千以备之。<font color="#1B5969">〔〖胡三省注〗史言田承嗣凶狡过于诸帅。宋白曰：易州，东至幽州二百一十四里。〕</font><br>
			<br>
			　　丙寅，贵妃独孤氏薨，丁卯，追谥贞懿皇后。<br>
			<br>
			　　<font color="#1B5969">【译文】<br>
			<br>
			　　田承嗣得知范阳是李宝臣的故乡，内心常想着攻取范阳。因而在石头上刻下预言未来凶吉得失的文字：“二帝同功势万全，将田为侣入幽燕。”密令部下将石头埋在李宝臣的境内，让阴阳先生说那里有帝王之气，李宝臣便掘得此石。田承嗣又命令说客去劝李宝臣说：“您与朱滔共同攻取沧州，如果攻克，那么该地归国所有，而非你所有。如你能放弃田承嗣的罪，请他将沧州让给你，他仍然愿意跟从你攻取范阳，亲自为你效劳，你率领精锐骑兵先行，田承嗣率领步兵随后赶到，没有攻不破的。”李宝臣欢喜，说这件事与石头上刻的预言相吻合，于是与田承嗣互相串通，秘密图谋范阳，田承嗣也陈兵边境。<br>
			<br>
			　　李宝臣跟朱滔的使者说：“听说朱公容仪如同神仙一般，我希望看看他的画像。”朱滔给了他画像。李宝臣将画像挂在习射堂，与各位将领一起观赏，说道：“这真是神人啊！”朱滔在瓦桥驻扎，李宝臣挑选二千精锐骑兵，通宵驰骋三百里，偷袭朱滔，李宝臣告诫士兵说：“杀掉那个相貌与习射堂画像一样的人。”当时两军刚和睦，朱滔没有料到情况有变，狼狈出战，遭到失败，恰好朱滔身穿别的衣服才得以幸免。李宝臣想乘胜攻取范阳，朱滔派雄武军使昌平人刘怦镇守节度留府。李宝臣知道朱滔已有防备，不敢再进兵。<br>
			<br>
			　　田承嗣听说幽州、恒州二军交战，当即率军南归，他派人告诉李宝臣说：“河内有紧急情况，无暇跟从你出战范阳，石头上的预言文字，是我做游戏刻的！”李宝臣又惭愧又愤怒，退兵离去。李宝臣既然与朱滔有了裂痕，便让张孝忠担任易州刺史，由他率领七千精锐骑兵来防备朱滔。<br>
			<br>
			　　丙寅（初六），贵妃独孤氏去世，丁卯（初七），代宗追赠她谥号为贞懿皇后。<br>
			<br>
			　　【原文】</font><br>
			<br>
			　　十一月，丁酉，田承嗣将吴希光以瀛州降。<br>
			<br>
			　　岭南节度使路嗣恭擢流人孟瑶、敬冕为将，<font color="#1B5969">〔〖胡三省注〗《考异》曰：《邺侯家传》作“敬俛”，今从旧传。〕</font>讨哥舒晃。瑶以大军当其冲，冕自间道轻入，丁未，克广州，斩哥舒晃<font color="#1B5969">〔〖胡三省注〗《考异》曰：旧《嗣恭传》曰：“嗣恭平广州，商舶之徒，多因晃事诛之，嗣恭前后没其家财宝数百万贯，尽入私室，不以贡献。代宗心甚衔之，故嗣恭虽有平方面功，止转检校兵部尚书，无所酬劳。”《建中实录》曰：“自兵兴以来，诸军杀将帅而要君者多矣，皆因授其任以苟安之。其王师征讨，不失有罪，始斯役也。既而有谤其收南海府库，阅上不实，不得用久之。”按代宗以嗣恭附元载，遗载琉璃盘，恶之，故不用耳，事见邺侯家传。或当时亦有人迎合，以匿货谤嗣恭，不可知也。今不取。李肇国史补云：“路嗣恭初平五岭，元载奏言嗣恭多取南人金宝，是欲为乱，陛下不信，试召，必不入朝。三伏中，追诏至嗣恭不虑，请待秋凉以修觐礼。江西判官柳浑入，雨泣曰：‘公有功，方暑而追，是为执政所中。今少迁延，必族灭也。’嗣恭惧曰：‘为之柰何﹖’浑曰：‘健步追还表缄，公今日过江，宿石头驿，乃可。’从之。代宗谓元载曰：‘嗣恭不俟驾行矣。’载无以对。”按嗣恭素附元载，载诛，赖李泌营救得免，事见邺侯家传。载岂有谮嗣恭，云欲为乱之理！盖载已被诛而召嗣恭，适在三伏，浑有此疑，时人因以为浑美事耳。今不取。余按去年命路嗣恭为岭南节度使，讨哥舒晃。嗣恭既诛晃而平广州，则当在广州。柳浑若以江西判官从嗣恭，亦当在广州。今谏嗣恭请奉诏就道，乃言过江宿石头驿。石头驿，在豫章江之西岸。嗣恭自江西观察赴召，可言宿石头驿；自岭南节度赴召，安得宿石头驿哉！亦可以明李肇之误。〕</font>及其党万馀人。<br>
			<br>
			　　嗣恭之讨晃也，容管经略使王翃遣将将兵助之；西原贼帅覃问乘虚袭容州，<font color="#1B5969">〔〖胡三省注〗《姓谱》：梁有东宁州刺史覃元先。则蛮中有覃姓尚矣。〕</font>翃伏兵击擒之。<br>
			<br>
			　　十二月，回纥千骑寇夏州，<font color="#1B5969">〔〖胡三省注〗《考异》曰：此事出《汾阳家传》，《实录》、新、旧纪皆无之。按《实录》：明年二月，加朔方戍兵以备回纥，则是回纥尝入寇也。〕</font>州将梁荣宗破之于乌水。<font color="#1B5969">〔〖胡三省注〗乌水，在夏州朔方县。贞观七年，开延化渠，引乌水入库狄泽。〕</font>郭子仪遣兵三千救夏州，回纥遁去。<br>
			<br>
			　　元载、王缙奏魏州盐贵，请禁盐入其境以困之。上不许，曰：“承嗣负朕，百姓何罪！”<br>
			<br>
			　　田承嗣请入朝，李正己屡为之上表，乞许其自新。<br>
			<br>
			　　<font color="#1B5969">【译文】<br>
			<br>
			　　十一月丁酉（初七），田承嗣的部将吴希光率瀛州投降朝廷。<br>
			<br>
			　　岭南节度使路嗣恭提拔被流放的孟瑶、敬冕为将领，讨伐哥舒晃。孟瑶率领大部队占据交通要冲，敬冕从小路轻装进军，丁未（十七日），攻克广州，杀掉哥舒晃及其同伙一万多人。<br>
			<br>
			　　路嗣恭讨伐哥舒晃时，容管经略使王翃派遣将领率军援助。西原蛮贼首领覃问乘虚袭击容州，王翃设下伏兵进击，将覃问抓获。<br>
			<br>
			　　十二月，回纥一千骑兵进犯夏州，夏州将领梁荣宗在乌水打败回纥骑兵，郭子仪派遣三千士兵援救夏州，回纥骑兵逃跑。<br>
			<br>
			　　元载、王缙上奏说魏州的盐很贵，请求禁止将盐运入魏州境内以困住田承嗣。代宗不同意，说道：“田承嗣辜负朕，老百姓有什么罪！”<br>
			<br>
			　　田承嗣请求入朝，李正己多次为他上表，恳求允许他悔过自新。<br>
			<br>
			　　【原文】</font><br>
			<br>
			　　<b>唐代宗睿文孝武皇帝　大历十一年（丙辰　公元776年）</b><br>
			<br>
			　　春，正月，壬辰，遣谏议大夫杜亚使魏州宣慰。<br>
			<br>
			　　辛亥，西川节度使崔宁奏破吐蕃四节度及突厥、吐谷浑、氐、羌群蛮众二十馀万，斩首万馀级。<br>
			<br>
			　　二月，庚辰，田承嗣复遣使上表，请入朝。上乃下诏，赦承嗣罪，复其官爵，听与家属入朝，其所部拒朝命者，一切不问。<br>
			<br>
			　　辛巳，增朔方五城戍兵，以备回纥。<font color="#1B5969">〔〖胡三省注〗朔方先统三受降城并振武、丰安、定远，为六城。时三受降城属振武军。使朔方统丰安、定远、新昌、丰宁、保宁，谓之塞下五城。〕</font><br>
			<br>
			　　三月，戊子，河阳军乱，逐监军冉庭兰出城，大掠三日。庭兰成备而入，诛乱者数十人，乃定。<br>
			<br>
			　　<font color="#1B5969">【译文】<br>
			<br>
			　　<b>唐代宗大历十一年（丙辰　公元776年）</b><br>
			<br>
			　　春季，正月壬辰（初三），代宗派遣谏议大夫杜亚出使魏州安抚田承嗣。<br>
			<br>
			　　辛亥（二十二日），西川节度使崔宁奏称打败了吐蕃的四节度和突厥、吐谷浑、氐、羌等蛮族二十多万人，斩首一万多人。<br>
			<br>
			　　二月庚辰（二十二日），田承嗣再次派遣使者上表，请求入朝。代宗颁下诏书，赦免田承嗣之罪，恢复官爵，允许他与家属入朝，他的部下抗拒过朝廷命令的人，概不追究。<br>
			<br>
			　　辛巳（二十三日），增加戍守朔方五城的军队，以防备回纥。<br>
			<br>
			　　三月戊子（初一），河阳军队发生哗变，驱逐监军冉庭兰出城，大肆掠夺三天。冉庭兰重整旗鼓，攻入城中，杀掉数十名作乱的士兵，才得以安定。<br>
			<br>
			　　【原文】</font><br>
			<br>
			　　五月，汴宋留后田神玉卒。都虞候李灵曜杀兵马使、濮州刺史孟鉴，北结田承嗣为援。癸巳，以永平节度使李勉兼汴、宋等八州留后。<font color="#1B5969">〔〖胡三省注〗汴、宋、曹、濮、兗、郓、徐、泗八州。〕</font>乙未，以灵曜为濮州刺史，灵曜不受诏。六月，戊午，以灵曜为汴宋留后，遣使宣慰。<br>
			<br>
			　　秋，七月，田承嗣遣兵寇滑州，败李勉。<font color="#1B5969">〔〖胡三省注〗滑州，永平节度治所。〕</font><br>
			<br>
			　　吐蕃寇石门，入长泽川。<font color="#1B5969">〔〖胡三省注〗长泽川，后魏置阐熙郡，隋废郡为长泽县，属夏州。吐蕃寇原州，遂北入夏州界也。宋白曰：长泽县，汉朔方郡三封县之地。三封故城，赫连勃勃据之，筑为统万城。又按原州北有长泽监。〕</font><br>
			<br>
			　　八月，丙寅，加卢龙节度使朱泚同平章事。<font color="#1B5969">〔〖胡三省注〗《考异》曰：《实录》：“闰八月己亥，遣朱泚如奉天行营。”按去年已云泚出镇奉天行营；至此，又云；明年九月，又云。盖泚每年往奉天防秋，至春还京师。但《实录》不载其入朝耳。〕</font><br>
			<br>
			　　李灵曜既为留后，益骄慢，悉以其党为管内八州刺史、县令，欲效河北诸镇。甲申，诏淮西节度使李忠臣、永平节度使李勉、河阳三城使马燧讨之。淮南节度使陈少游、淄青节度使李正己皆进兵击灵曜。<br>
			<br>
			　　汴宋兵马使、摄节度副使李僧惠，<font color="#1B5969">〔〖胡三省注〗《考异》曰：《汾阳家传》作“李思惠”。今从旧传。〕</font>灵曜之谋主也。宋州牙门将刘昌遣僧神表潜说僧惠；僧惠召问计，昌为之泣陈逆顺。僧惠乃与汴宋牙将高凭、石隐金遣神表奉表诣京师，请讨灵曜。九月，壬戌，以僧惠为宋州刺史，凭为曹州刺史，隐金为郓州刺史。<br>
			<br>
			　　<font color="#1B5969">【译文】<br>
			<br>
			　　五月，汴宋留后田神玉去世。都虞候李灵曜杀死兵马使、濮州刺史孟鉴，向北勾结田承嗣作为后援。癸巳（初七），代宗任命永平节度使李勉兼汴宋等八州留后。乙未（初九），代宗任命李灵曜为濮州刺史，李灵曜不接受诏令。六月戊午（初二），代宗任命李灵曜为汴宋留后，派遣使者安抚李灵曜。<br>
			<br>
			　　秋季，九月，田承嗣派遣军队进犯滑州，打败李勉。<br>
			<br>
			　　吐蕃进犯石门，进入长泽川。<br>
			<br>
			　　八月丙寅（十一日），代宗加封卢龙节度使朱泚为同平章事。<br>
			<br>
			　　李灵曜既然担任留后，更加骄横傲慢，让他的党羽全部出任管内八州刺史和县令，想要效仿河北各镇。甲申（二十九日），代宗诏令淮西节度使李忠臣、永平节度使李勉、河阳三城使马燧前去讨伐。淮南节度使陈少游、淄青节度使李正己都进兵攻击李灵曜。<br>
			<br>
			　　汴宋兵马使、代理节度副使李僧惠是李灵曜的主谋人。宋州牙门将刘昌派遣和尚神表偷偷去劝说李僧惠，李僧惠召见刘昌询问对策，刘昌哭着陈述违背和顺从朝廷的利害关系。李僧惠便与汴宋牙将高凭、石隐金派遣神表携带奏表到京师，请求征讨李灵曜。九月壬戌（初八），代宗任命李僧惠为宋州刺史，高凭为曹州刺史，石隐金为郓州刺史。<br>
			<br>
			　　【原文】</font><br>
			<br>
			　　乙丑，李忠臣、马燧军于郑州，灵曜引兵逆战；两军不意其至，退军荥泽，<font color="#1B5969">〔〖胡三省注〗隋分荥阳县置荥泽县，唐属郑州。《九域志》：在州西北四十五里。〕</font>淮西军士溃去者什五六。郑州士民皆惊，走入东都。忠臣将归淮西，燧固执不可，曰：“以顺讨逆，何忧不克？奈何自弃功名！”坚壁不动。忠臣闻之，稍收散卒，数日皆集，军势复振。<font color="#1B5969">〔〖胡三省注〗史言李忠臣因马燧以成功。〕</font><br>
			<br>
			　　戊辰，李正己奏克郓、濮二州。壬申，李僧惠败灵曜兵于雍丘。冬，十月，李忠臣、马燧进击灵曜，忠臣行汴南，燧行汴北，屡破灵曜兵；壬寅，与陈少游前军合，与灵曜大战于汴州城西，灵曜败，入城固守。癸卯，忠臣等围之。<br>
			<br>
			　　田承嗣遣田悦将兵救灵曜，败永平、淄青兵于匡城，<font color="#1B5969">〔〖胡三省注〗匡城，汉长垣县，隋开皇十六年，更名；时属滑州。〕</font>乘胜进军汴州，乙巳，营于城北数里。丙午，忠臣遣裨将李重倩将轻骑数百夜入其营，纵横贯穿，斩数十人而还，营中大骇；忠臣、燧因以大军乘之，鼓噪而入，悦众不战而溃，悦脱身北走，将士死者相枕藉，不可胜数。灵曜闻之，开门夜遁，汴州平。重倩，本奚也。丁未，灵曜至韦城，<font color="#1B5969">〔〖胡三省注〗隋分白马县置韦城县于古韦国之墟，故曰韦城；时属滑州。《九域志》：韦城县，在滑州东南五十里。〕</font>永平将杜如江擒之。<br>
			<br>
			　　燧知忠臣暴戾，以己功让之，不入汴城，引军西屯板桥。忠臣入城，果专其功；宋州刺史李僧惠与之争功，忠臣因会击杀之；又欲杀刘昌，昌遁逃得免。<br>
			<br>
			　　甲寅，李勉械送李灵曜至京师；斩之。<br>
			<br>
			　　<font color="#1B5969">【译文】<br>
			<br>
			　　乙丑（十一日），李忠臣、马燧驻军郑州，李灵曜率军迎战，李忠臣、马燧两军都没有料到他们会突然到达，于是退守荥泽，淮西的士兵十分之五六都溃逃了。郑州的士人平民都很吃惊，纷纷逃入东都。李忠臣想要撤军回淮西。马燧坚持认为不行，说道：“用正义来讨伐叛逆，何必担心不能战胜敌人，为什么自己要放弃功名呢！”他坚守壁垒不动。李忠臣听说后，逐渐收集散兵，几天时间全部聚集，军队的声势又重新振作起来。<br>
			<br>
			　　戊辰（十四日），李正己奏称攻克郓州和濮州。壬申（十八日），李僧惠在雍丘打败李灵曜的军队。冬季，十月，李忠臣、马燧进攻李灵曜，李忠臣在汴州城南行动，马燧在汴州城北行动，多次打败李灵曜的军队；壬寅（十八日），他们与陈少游的前军会合，在汴州城西与李灵曜大战，李灵曜兵败，入汴州城固守。癸卯（十九日），李忠臣等人包围汴州。<br>
			<br>
			　　田承嗣派遣田悦率军援救李灵曜，在匡城打败永平、淄青的军队，乘胜进军汴州，乙巳日，在汴州城北几里的地方安营。丙午（二十二日），李忠臣派遣副将李重倩率领数百名轻装骑兵夜间突入田悦的营地，驰骋纵横，斩杀数十人后回师，田悦营中一片惊骇，李忠臣、马燧于是乘机率领大部队击鼓呐喊突入敌营，田悦的部众不战而溃。田悦脱身向北逃走，死去的将士相互枕藉，数都数不清。李灵曜听说田悦兵败，打开城门，连夜逃跑，汴州平定。李重倩本是奚族人。丁未（二十三日），李灵曜逃到韦城，被永平军将领杜如江抓获。<br>
			<br>
			　　马燧知道李忠臣为人粗暴强横，便将自己的功劳让给他，不进入汴城，而率领军队向西驻扎在板桥。李忠臣进入汴城，果然将功劳据为己有。宋州刺史李僧惠与他争功，李忠臣便乘会面之机将他杀掉；又想杀刘昌，刘昌逃跑才得以幸免。<br>
			<br>
			　　甲寅（三十日），李勉将戴上枷锁的李灵曜送到京师，朝廷杀掉李灵曜。<br>
			<br>
			　　【原文】</font><br>
			<br>
			　　十二月，丁亥，李正己、李宝臣并加同平章事。<br>
			<br>
			　　泾原节度使马璘疾亟，以行军司马段秀实知节度事，付以后事。秀实严兵以备非常，丙申，璘薨，<font color="#1B5969">〔〖胡三省注〗《考异》曰：《实录》：“庚寅，璘薨。”《段公别传》曰：“十二月十三日景申，马公薨。十二年正月八日，奉制除泾州刺史、知节度事。”《实录》又云：“丁酉，以段秀实知河东留后。”按时马璘新薨，秀实泾原留后，备御吐蕃，岂可辍之使摄河东！盖奏报未至，有斯命。寻闻璘薨，遂除泾原耳。〕</font>军中奔哭者数千人。喧咽门屏，秀实悉不听入。命押牙马頔治丧事于内，李汉惠接宾客于外，妻妾子孙位于堂，宗族位于庭，将佐位于前，牙士卒哭于营伍，百姓各守其家。有离立偶语于衢路，辄执而囚之；<font color="#1B5969">〔〖胡三省注〗《记曲礼》曰：离立者不出中间。注云：离，两也。〕</font>非护丧从行者无得远送。致祭拜哭，皆有仪节，送丧近远，皆有定处，违者以军法从事。都虞候史廷幹、兵马使崔珍、十将张景华谋因丧作乱，秀实知之，奏廷幹入宿卫，徙珍屯灵台，补景华外职，不戮一人，军府晏然。<font color="#1B5969">〔〖胡三省注〗自高仙芝丧师于大食，段秀实始见于史。段秀实始见于史。其后责李嗣业不赴难，滏水之溃，保河清以济归师；在邠州，诛郭晞暴横之卒；与马璘议论不阿，及治丧，曲防周虑，以安军府；最后笏击朱泚，以身徇国：其事业风节，卓然表出于唐诸将中。〕</font><br>
			<br>
			　　璘家富有无算，治第京师，甲于勋贵，<font color="#1B5969">〔〖胡三省注〗以功勋致贵显，故曰勋贵。〕</font>中堂费二十万缗，他室所减无几，其子孙无行，家貲寻尽。<font color="#1B5969">〔〖胡三省注〗史言殖货无厌者，适以为不肖子孙之资。〕</font><br>
			<br>
			　　戊戌，昭义节度使李承昭表称疾笃，以泽潞行军司马李抱真兼知磁、邢两州留后。<br>
			<br>
			　　庚戌，加淮西节度使李忠臣同平章事，仍领汴州刺史，治汴州。<font color="#1B5969">〔〖胡三省注〗李忠臣破李灵曜，得汴州，即以与之。〕</font><br>
			<br>
			　　<font color="#1B5969">【译文】<br>
			<br>
			　　十二月丁亥（初四），代宗同时加封李正己、李宝臣为同平章事。<br>
			<br>
			　　泾原节度使马璘病重，他让行军司马段秀实执掌节度使的事务，将后事托付给他。段秀实整肃兵马以防不测，丙申（十三日），马璘去世，军中数千人奔走号哭，节度府的门庭屏墙外一片哀哭声，段秀实都不让他们进去。段秀实命令押牙马頔在里面办理丧事，李汉惠在外面接待宾客，妻妾子孙位居堂中，宗族父老位居庭内，高级将领位居堂前，衙内亲兵在营中哭泣，百姓分别在家守候。如果二个人在通衢要道偶然说话，就将他们抓住，囚禁起来；不是护送灵柩出丧的人不得远送。吊唁哭拜都有仪式和礼节，送丧远近都有规定，违者依军法处治。都虞候史廷干、兵马使崔珍、十将张景华图谋在治丧时作乱，段秀实知道后，奏报朝廷让史廷干入朝宿卫；崔珍移军驻守灵台，将张景华补任外职，不杀一人，节度军府安然无恙。<br>
			<br>
			　　马璘家境富有，资产多得无法估算，在京师所建宅第，冠于功臣权贵；修建中堂花费二十万缗，其它居室也所减无几。马璘的子孙没有德行，不久家产就用尽了。<br>
			<br>
			　　戊戌（十五日），昭义节度使李承昭上表自称病重；代宗让泽潞行军司马李抱真兼任磁、邢两州留后。<br>
			<br>
			　　庚戌（二十七日），代宗加封淮西节度使李忠臣为同平章事，仍兼任汴州刺史，治所设在汴州。<br>
			<br>
			　　【原文】</font><br>
			<br>
			　　<b>唐代宗睿文孝武皇帝　大历十二年（丁巳　公元777年）</b><br>
			<br>
			　　春，三月，乙卯，兵部尚书、同平章事、凤翔、怀泽潞、秦陇节度使李抱玉薨，弟抱真仍领怀泽潞留后。<br>
			<br>
			　　癸亥，以河东行军司马鲍防为河东节度使。防，襄州人也。<br>
			<br>
			　　田承嗣竟不入朝，又助李灵曜，上复命讨之。承嗣乃复上表谢罪。上亦无如之何，庚午，悉复承嗣官爵，仍令不必入朝。<br>
			<br>
			　　中书侍郎、同平章事元载专横，黄门侍郎、同平章事王缙附之，二人俱贪。载妻王氏<font color="#1B5969">〔〖胡三省注〗载妻，王忠嗣之女。缙，音晋。〕</font>及子伯和、仲武，缙弟、妹及尼出入者，争纳贿赂。又以政事委群吏，士之求进者，不结其子弟及主书卓英倩等，无由自达。上含容累年，载、缙不悛。<br>
			<br>
			　　上欲诛之，恐左右漏泄，无可与言者，独与左金吾大将军吴凑谋之。凑，上之舅也。<font color="#1B5969">〔〖胡三省注〗吴凑，章敬皇后弟也。〕</font>会有告载、缙夜醮图为不轨者，庚辰，上御延英殿，命凑收载、缙于政事堂，<font color="#1B5969">〔〖胡三省注〗政事堂，在东省，属门下。自中宗后，徙堂于中书省，则堂在右省也。按裴炎传：故事，宰相于门下省议事，谓之政事堂。故长孙无忌为司空，房玄龄为仆射，魏征为太子太师，皆知门下省事。至中宗时，裴炎为中书令，执政事笔，故徙政事堂于中书省。〕</font>又收仲武及卓英倩等系狱。命吏部尚书刘晏与御史大夫李涵等同鞫之，问端皆出禁中，<font color="#1B5969">〔〖胡三省注〗问端，犹今言问头也。〕</font>仍遣中使诘以阴事，载、缙皆伏罪。是日，先杖杀左卫将军、知内侍省事董秀于禁中，乃赐载自尽于万年县。载请主者：“愿得快死！”主者曰：“相公须受少污辱，勿怪！”乃脱秽袜塞其口而杀之。王缙初亦赐自尽，刘晏谓李涵等曰：“故事，重刑覆奏，况大臣乎！且法有首从，<font color="#1B5969">〔〖胡三省注〗首，谓罪首。从，谓从坐。〕</font>宜更禀进止。”涵等从之。上乃贬缙括州刺史。<font color="#1B5969">〔〖胡三省注〗宋白曰：栝州，晋为永嘉郡，隋改处州，寻为栝州，因栝苍山为名。刘昫曰：京师东南四千二百七十八里。〕</font>载妻王氏，忠嗣之女也，及子伯和、仲武、季能皆伏诛。有司籍载家财，胡椒至八百石，<font color="#1B5969">〔〖胡三省注〗《本草》曰：胡椒，生西戎，形如鼠李子，调食用之，味甚辛辣。徐表《南中记》曰：生南海诸国。〕</font>它物称是。<br>
			<br>
			　　<font color="#1B5969">【译文】<br>
			<br>
			　　<b>唐代宗大历十二年（丁巳　公元777年）</b><br>
			<br>
			　　春季，三月乙卯（初三），兵部尚书、同平章事及凤翔、怀泽潞、秦陇节度使李抱玉去世，弟弟李抱真仍兼任怀泽潞留后。<br>
			<br>
			　　癸亥（十一日），代宗任命河东行军司马鲍防为河东节度使。鲍防是襄州人。<br>
			<br>
			　　田承嗣始终没有入朝，又帮助李灵曜，代宗再次命令讨伐他。田承嗣便再次上表谢罪。代宗也对他无可奈何，庚午（十八日），恢复田承嗣的全部官爵，还命令他不必入朝。<br>
			<br>
			　　中书侍郎、同平章事元载十分专横，黄门侍郎、同平章事王缙依附元载，二人都很贪婪。元载的妻子王氏和儿子元伯和、元仲武，王缙的弟弟、妹妹和出入王门的尼姑，都争相收纳贿赂。元载、王缙又将政务委托官吏们办理，求取功名的士人，如果不巴结他们的子弟和主书卓英倩等人，就无法进入仕途。代宗多年来包涵宽容，但元载、王缙仍不悔改。<br>
			<br>
			　　代宗想杀掉他们，害怕左右泄露消息，没有可以商谈的人，唯独与左金吾大将军吴凑谋划此事。吴凑是代宗的舅舅。恰巧有人控告元载、王缙夜里举行祷神的祭礼，图谋不轨。庚辰（二十八日），代宗驾临延英殿，命令吴凑在政事堂逮捕元载、王缙，又将元仲武及卓英倩等逮捕入狱。代宗命令吏部尚书刘晏和御史大夫李涵等人共同审讯他们，起诉文书都出自宫中，还派遣宦官使者责问他们的秘密勾当，元载、王缙全都服罪。当天，代宗先在宫中将左卫将军、掌管内侍省事务的董秀杖打而死，后又赐元载在万年县自杀。元载请求主管官员说：“我希望死得快些！”主管官员说：“你应该受些小的污辱，请别见怪！”于是脱下臭袜子塞进元载嘴里将他杀掉。开始王缙也被赐自尽，刘晏跟李涵等人说：“按照惯例，施用重刑应当审查上奏，何况大臣呢！而且法律上有首犯和从犯之别，应当再次禀报皇上听候处理。”李涵等人同意。于是代宗将王缙贬为栝州刺史。元载妻王氏，即王忠嗣的女儿，以及儿子元伯和、元仲武和元季能全都伏法。有关部门没收了元载的家产，仅胡椒就达八百石，其他财物也与此相称。<br>
			<br>
			　　【原文】</font><br>
			<br>
			　　夏，四月，壬午，以太常卿杨绾为中书侍郎，礼部侍郎常衮为门下侍郎，并同平章事。绾性清简俭素，制下之日，朝野相贺。郭子仪方宴客，闻之，减坐中声乐五分之四。京兆尹黎幹，驺从甚盛，即日省之，止存十骑。中丞崔宽，第舍宏侈，亟毁撤之。<br>
			<br>
			　　癸未，贬吏部侍郎杨炎、谏议大夫韩洄、包佶、起居舍人韩会等十馀人，皆载党也。炎，凤翔人。载常引有文学才望者一人亲厚之，异日欲以代己，故炎及于贬。洄，滉之弟。会，南阳人也。上初欲尽诛炎等，吴凑谏救百端，始贬官。<br>
			<br>
			　　丁酉，吐蕃寇黎、雅州；<font color="#1B5969">〔〖胡三省注〗武后大足元年，以雅州之汉源、飞越，巂州之阳山，置黎州。〕</font>西川节度使崔宁击破之。<br>
			<br>
			　　元载以仕进者多乐京师，恶其逼己，乃制俸禄，厚外官而薄京官，京官不能自给，常从外官乞贷。杨绾、常衮奏京官俸太薄；己酉，诏加京官俸，岁约十五万六千馀缗。<font color="#1B5969">〔〖胡三省注〗《唐会要》：开元二十四年，敕百官料钱宜合为一色，都以月俸为名，各据本官，随月给付：一品三十千，二品二十四千，三品十七千，四品十一千，五品九千二百，六品五千三百，七品四千五十，八品二千四百七十五，九品一千九百一十七。至大历十二年，加京官俸：三师、三公、侍中、中书令每月各一百二十贯文，中书、门下侍郎月各一百贯文，东宫三太、左、右仆射各八十贯文，东宫三少各七十贯文，尚书、御史大夫、太常卿各六十贯文，常侍、宗正卿、太子詹事、国子祭酒各五十贯文，左、右丞及诸司侍郎、给、舍、中丞、宾客、殿中、祕书监、司农等卿、将作等监各四十五贯文，太子二庶子、太常少卿各四十贯文，谏议、诸司少卿、少监各三十五贯文，国子司业、内侍、东宫三卿各三十贯文，郎中、侍御史、司天监、少詹事、诸王傅、国子博士、谕德、中允、中舍、殿中、祕书、太常、宗正丞各二十五贯文，殿中侍御史、著作郎、大理正、都水使者、总监、内常侍、内给事各二十贯文，员外郎、通事舍人、起居、王府长史各十八贯文，监察御史、台主簿、补阙、王府司马、司天少监、太子典内、太常博士、主簿、宗正主簿、门下录事、中书主书各十五贯文，拾遗、司议、太子文学、祕书著作佐郎、国子、太学、四门、广文博士、大理司直、詹事府丞及诸寺、监丞、谒者监、中书、门下主事各十二贯文，洗马、赞善、诸寺、监主簿、詹事府司直各十贯文，评事八贯文，诸校正各六贯文，诸奉御、九成总监、诸王咨议、友、诸陵令各六贯二百文，城门、符宝、国子助教、六局郎、王府掾属、太常侍医、文学、录事参军、主簿、记室、诸卫及六军长史、两市令、诸副总监、武库署令、太公庙令各五贯三百文，太子通事舍人、东宫三寺丞、太学、广文助教、内坊丞、诸直长、内寺伯、千牛卫及诸率府长史、诸陵丞、诸陵署、诸王府判司、司竹、温泉监、尚书都事、都水及诸总监丞、司天台丞、太子侍医、诸司上局署令、王府国令、苑四面副监、公主邑司令各四贯一百一十六文，国子、四门助教、律、医学博士、协律郎、内谒者、诸卫、六军左、右卫率府等卫佐、诸王府参军、大农、都省、兵、吏、礼、房考功主事、春坊录事、司竹副监、诸司中局署令、都水主簿、诸司上局署及监庙司丞、司天台灵台郎、保章、挈壶正、太常针医及医监、尚医局司医各二贯四百七十文，太祝、奉礼、省中诸行主事、门下典仪、御史台、殿中、祕书、内侍省、春坊、詹事府主事、诸寺监、诸卫、六军诸司录事、诸司中局署丞及大理狱丞、诸司监作监事、诸率府录事、殿中省医佐、食医、奉辇、司库、司廪、奉乘、鸿胪寺掌客、司仪、太仆主乘、内坊典直、司天台司辰、司历监、内侍省宫教博士、东宫三寺主簿、太常太乐、鼓吹丞、医正、按摩、菷禁、卜筮博士及针、医、卜助教、国子书、算博士及助教、诸王府国丞、尉、诸总监主簿各一贯九百一十七文。武官：左右金吾大将军各四十五贯文，六军大将军、左右金吾将军各四十贯文，诸卫大将军、六军将军各三十贯文，诸卫将军各二十五贯文，诸卫及六军中郎将、诸率府率、副率各一十贯五百六十七文，诸卫及六军郎将、诸王府典军副各九贯二百文，诸卫及六军司陛、千牛及左右备身各五贯三百文，诸卫及六军中侯、太子千牛各四贯一百六十六文，诸卫及六军司戈、太子备身各二贯四百七十五文，诸卫及六军执戟及长上各一贯九百一十七文。京兆及诸府尹各八十贯文，少尹、两县令各五十贯文，奉先、昭应、醴泉等县令、司录各四十五贯文，畿令各四十贯文，判司、两县丞各三十五贯文，两县簿、尉、奉先等县丞各三十贯文，奉先县簿、尉、诸畿令各二十五贯文，畿簿、尉各二十贯文，参军、文学博士、录事各一十贯文。应给百司正员文武官月料钱外，检校官同中书门下平章事，每月一百二十贯文；内侍省监，每月四十五贯文：每年约加一十五万六千贯文。〕</font><br>
			<br>
			　　<font color="#1B5969">【译文】<br>
			<br>
			　　夏季，四月壬午（初一），代宗任命太常卿杨绾为中书侍郎，礼部侍郎常衮为门下侍郎，同任同平章事。杨绾生性清廉简朴，任命颁布之日，朝野相互祝贺。郭子仪正在宴请宾客，听说此事，便将在座助兴的声乐队减去五分之四。京兆尹黎幹出行时侍从很多，即日裁减，只留下十骑。中丞崔宽的宅第宏伟奢侈，也赶紧毁除。<br>
			<br>
			　　癸未（初二），代宗将吏部侍郎杨炎、谏议大夫韩洄、包佶、起居舍人韩会等十馀人贬官，他们都是元载的党羽。杨炎是凤翔人。元载常延引一位有文学才望的人，予以亲近和厚待，打算以后用此人代替自己，所以杨炎被贬了官。韩洄，是韩滉的弟弟。韩会，是南阳人。起初，代宗想将杨炎等人全部杀掉，吴凑百般劝谏解救，他们才仅被贬官。<br>
			<br>
			　　丁酉（十六日），吐蕃进犯黎州、雅州，西川节度使崔宁将他们击败。<br>
			<br>
			　　元载因为进入仕途的人多喜欢在京师任官，讨厌他们逼迫自己，便在订立俸禄制度时规定：出任外官的俸禄丰厚，而京官的俸禄微薄。京官生活不能自给，经常向外官乞求借贷。杨绾、常衮上奏说京官俸禄太少。己酉（二十八日），唐代宗下诏增加京官的俸禄，每年约十五万六千多缗。<br>
			<br>
			　　【原文】</font><br>
			<br>
			　　五月，辛亥，诏自都团练使外，悉罢诸州团练守捉使。又令诸使非军事要急，无得擅召刺史及停其职务，差人权摄。又定诸州兵，皆有常数，其召募给家粮、春冬衣者，谓之“官健”；差点土人，春夏归农、秋冬追集、给身粮酱菜者，谓之“团结”。自兵兴以来，州县官俸给不一，重以元载、王缙随情徇私，刺史月给或至千缗、或数十缗，至是，始定节度使以下至主簿、尉俸禄，<font color="#1B5969">〔〖胡三省注〗自是年定俸之后，至于会昌，则又倍之。节度使三十万，都防御使、副使、监军十五万，观察使十万，诸府尹、大都督府长史、都团练使、副使、上州刺史八万，节度副使、中下州刺史、知军事七万，上州别驾五万五千，长史、司马五万，观察、团练判官、掌书记五万，诸大都督府司录参军事、鴘赤县令四万五千，节度推官、支使、防御判官、上州录事参军、畿县上县令四万，诸大都督府判官、赤县丞三万五千，观察、防御、团练推官、巡官、鴘赤县丞、两赤县主簿、尉、上州功曹参军以下、上县丞三万，畿县丞、鴘赤县簿、尉二万五千，畿县上县主簿、尉二万。由会昌以前，其间世有增减，不可详也。按《类篇》：鴘，翻阮切，鹰二岁色。新《地理志》：唐京兆有赤县、次赤县。诸负郭，亦皆为次赤县。鴘赤，字义不可晓，盖次赤也。〕</font>掊多益寡，上下有叙，法制粗立。<br>
			<br>
			　　庚午，上遣中使发元载祖父墓，斫棺弃尸，毁其家庙，焚其木主。戊寅，卓英倩等皆杖死。英倩之用事也，弟英璘横于乡里。及英倩下狱，英璘遂据险作乱；上发禁兵讨之，乙巳，金州刺史孙道平击擒之。<br>
			<br>
			　　上方倚杨绾，使釐革弊政，会绾有疾，秋，七月，己巳，薨。上痛悼之甚，谓群臣曰：“天不欲朕致太平，何夺朕杨绾之速！”<br>
			<br>
			　　<font color="#1B5969">【译文】<br>
			<br>
			　　五月辛亥（初一），代宗下诏，除都团练使以外，将各州团练守捉使全部取消。又下令各使，非军事紧急不得擅自召见刺史及停其职务，派人暂时代理。又规定各州的军队都有一定数额，各州召募的由官府供给家人粮食、春冬二季衣服的士兵，称之为“官健”；选择当地人服兵役，春夏二季解甲归田，秋冬二季召集训练，官府供给本人粮食和酱菜的称之为“团结”。自从兵兴以来，州县官吏的俸禄供给不一，加以元载、王缙任意徇私，刺史月薪有的多达一千缗，有的仅数十缗，到这时候，才规定从节度使以下到主薄、县尉俸禄的数额，减多补少，上下次序分明，法令制度初步确立。<br>
			<br>
			　　庚午（二十日），代宗派遣中使挖掘元载祖父的坟墓，劈开棺材，扔掉尸体，拆毁他的家庙，焚烧庙中的木制牌位。戊寅（二十八日）卓英倩等都被杖打而死。卓英倩当权时，他的弟弟卓英璘在乡里横行霸道。等到卓英倩入狱，卓英璘便凭借险要作乱。代宗调禁军去征讨，乙巳（六月二十五日），金州刺史孙道平进击并将他抓获。<br>
			<br>
			　　代宗刚刚依靠杨绾，让他改革朝政的弊病，恰好杨绾患病，秋季，七月己巳（二十日）去世。代宗十分悲痛地哀悼杨绾，他跟大臣们说：“苍天不想让朕招致天下太平，为什么这样快从朕手中夺走了杨绾！”<br>
			<br>
			　　【原文】</font><br>
			<br>
			　　八月，癸未，赐东川节度使鲜于叔明姓李氏。<br>
			<br>
			　　元载、王缙之为相也，上日赐以内厨御馔，可食十人，遂为故事。癸卯，常衮与朱泚上言：“餐钱已多，<font color="#1B5969">〔〖胡三省注〗餐钱，盖所谓食料钱也。〕</font>乞停赐馔。”许之。衮又欲辞堂封，同列不可而止。<font color="#1B5969">〔〖胡三省注〗唐制：堂封，岁三千六百缣。兴元后才千一百，德宗寻复旧。〕</font>时人讽衮，以为“朝廷厚禄，所以养贤，不能，当辞位，不当辞禄。”<br>
			<br>
			　　臣光曰：君子耻食浮于人。衮之辞禄，廉耻存焉，与夫固位贪禄者，不犹愈乎！《诗》云：‘彼君子兮，不素餐兮！’<font color="#1B5969">〔〖胡三省注〗《诗·伐檀》之辞。〕</font>如衮者，亦未可以深讥也。<br>
			<br>
			　　杨绾、常衮荐湖州刺史颜真卿，<font color="#1B5969">〔〖胡三省注〗大历元年，真卿以攻元载，贬峡州别驾，寻改为吉州司马，迁抚、湖二州刺史。〕</font>上即日召还；甲辰，以为刑部尚书。绾、衮又荐淮南判官汲人关播，擢为都官员外郎。<font color="#1B5969">〔〖胡三省注〗唐都官郎，掌配役隶、簿录俘囚，以给衣粮、药疗，以理诉竞雪冤，凡公私良贱必周知之，属刑部。〕</font><br>
			<br>
			　　九月，辛酉，以四镇、北庭行营兼泾原、郑颍节度副使段秀实为节度使。<font color="#1B5969">〔〖胡三省注〗《考异》曰：《段公别传》曰：“自授钺三五年间，西邻无烽燧之警。”又曰：“戎帅论乞力陀慕公清德，不敢侵陵我疆。”旧传亦曰：“三四年间，吐蕃不敢犯塞。”按是月吐蕃寇原州。十二月，朱泚拒吐蕃，自泾州还。明年九月，吐蕃逼泾州。云三四年间不敢犯塞，盖史家溢美之辞耳。〕</font>秀实军令简约，有威惠，奉身清俭，室无姬妾，非公会，未尝饮酒听乐。<br>
			<br>
			　　吐蕃八万众军于原州北长泽监，<font color="#1B5969">〔〖胡三省注〗盖长泽川，唐旧置马监于此。〕</font>己巳，破方渠，<font color="#1B5969">〔〖胡三省注〗方渠，汉县，属北地郡，后省。中宗神龙三年，分马岭置方渠县，属庆州。宋白《续通典》：灵州方渠镇，宋初置通远军，秦长城在城北一里。〕</font>入拔谷；郭子仪使裨将李怀光救之，吐蕃退。庚午，吐蕃寇坊州。<br>
			<br>
			　　<font color="#1B5969">【译文】<br>
			<br>
			　　八月癸未（初四），代宗赏赐东川节度使鲜于叔明姓李氏。<br>
			<br>
			　　元载、王缙担任宰相时，代宗每天赏赐他们宫厨所做的佳肴，可供十人食用，于是成为惯例。癸卯（二十四日），常衮和朱泚对代宗说：“餐费开支已经很多，恳求停止赏赐御用食品。”代宗表示同意。常衮又想辞掉自己的堂封，同僚认为不行，这才了事。当时有人讥笑常衮，认为：“朝廷丰厚的俸禄是用来供养贤人的。如果不行，应当辞职，而不应当辞掉俸禄。”<br>
			<br>
			　　臣司马光曰：君子以多受人家的食禄为耻；常衮辞掉俸禄，表明他还知廉耻，与那些巩固自己的地位而贪图俸禄的人相比，难道不好些吗！《诗经》说：“那些大人先生啊，还不是不劳而食。”象常衮这样的人，也不可以过份地讽刺。<br>
			<br>
			　　杨绾、常衮向代宗推荐湖州刺史颜真卿，代宗当天召颜真卿回京。甲辰（二十五日），任命他为刑部尚书。杨绾、常衮又向唐代宗推荐淮南判官汲县人关播，将他提拔为都官员外郎。<br>
			<br>
			　　九月辛酉（十三日），代宗任命四镇、北庭行营兼泾原、郑颍节度副使段秀实为节度使。段秀实军令简单扼要，有威望，对部下有恩惠，以清廉节俭为生活准则，家无姬妾，不是因公聚会，从不饮酒听乐。<br>
			<br>
			　　吐蕃八万人马驻扎在原州北部长泽监，己巳（二十一日），攻破方渠县，进入拔谷；郭子仪派副将李怀光前去救援，吐蕃撤退。庚午（二十二日），吐蕃进犯坊州。<br>
			<br>
			　　【原文】</font><br>
			<br>
			　　冬，十月，乙酉，西川节度使崔宁奏大破吐蕃于望汉城。<font color="#1B5969">〔〖胡三省注〗吐蕃筑城于西山以望蜀，因名望汉城。〕</font><br>
			<br>
			　　先是，秋霖，河中府池盐多败。<font color="#1B5969">〔〖胡三省注〗河中府管下安邑、解县，皆有盐池。〕</font>户部侍郎判度支韩滉恐盐户减税，丁亥，奏雨虽多，不害盐，仍有瑞盐生。<font color="#1B5969">〔〖胡三省注〗宋白曰：大历初，韩滉进漫生盐，以为灵瑞。后又奏乳盐生。〕</font>上疑其不然，遣谏议大夫义兴蒋镇往视之。<font color="#1B5969">〔〖胡三省注〗义兴，汉阳羡县地，晋置义兴郡及县，隋废郡存县，以属常州。〕</font><br>
			<br>
			　　吐蕃寇盐、夏州，又寇长武；<font color="#1B5969">〔〖胡三省注〗邠州宜禄县有长武城。时郭子仪遣李怀光筑长武城，据原首，临泾水，俯瞰通道，吐蕃自是不敢轻犯。宋白曰：长武镇，在凤翔府麟游县界，西至泾州四十里。〕</font>郭子仪遣将拒却之。<br>
			<br>
			　　以永平军押牙匡城刘洽为宋州刺史。<font color="#1B5969">〔〖胡三省注〗《考异》曰：旧《刘玄佐传》云：“李灵曜据汴州，洽将兵乘其无备，径入宋州。”按刘昌以宋州牙门将说李僧惠归顺，则是僧惠先已为灵曜守宋州，朝廷因授宋州刺史耳。若僧惠未降，则洽不能得宋州；已降，则不敢取宋州。盖僧惠已为李忠臣所杀，洽因引兵据宋州耳。旧传欲以为洽功，故云然，其实非也。永平军、治滑州。〕</font>仍以宋、泗二州隶永平军。<br>
			<br>
			　　京兆尹黎幹奏秋霖损稼，韩滉奏幹不实；上命御史按视，丁未，还奏，“所损凡三万馀顷。”渭南令刘澡<font color="#1B5969">〔〖胡三省注〗渭南县，唐初属华州，时属雍州。宋白曰：郭缘生《述征记》云：渭南县，夷狄所置，谓苻、姚也。〕</font>阿附度支，<font color="#1B5969">〔〖胡三省注〗谓阿附韩滉。〕</font>称县境苗独不损；御史赵计奏与澡同。上曰“霖雨溥溥，岂得渭南独无！”更命御史朱敖视之，损三千馀顷。上叹息久之，曰：“县令，字人之官，不损犹应言损，乃不仁如是乎！”贬澡南浦尉，<font color="#1B5969">〔〖胡三省注〗后魏分朐&#17392;县置渔泉县，后周改曰万川，隋改曰南浦，唐带万州。〕</font>计澧州司户，而不问滉。<br>
			<br>
			　　十一月，壬子，山南西道节度使张献恭奏破吐蕃万馀众于岷州。<br>
			<br>
			　　丙辰，蒋镇还，奏言“瑞盐实如韩滉所言”，仍上表贺，请宣付史臣，并置神祠，锡以嘉名。上从之，赐号宝应灵应池。<font color="#1B5969">〔〖胡三省注〗赐号者，安邑池也。〕</font>时人丑之。<br>
			<br>
			　　<font color="#1B5969">【译文】<br>
			<br>
			　　冬季，十月乙酉（初七），西川节度使崔宁奏报在望汉城大败吐蕃军队。<br>
			<br>
			　　起先，秋雨绵绵，河中府的池盐大多坏了。户部侍郎兼管度支事务的韩滉害怕盐户减少纳税，丁亥（初九），奏称秋雨虽多，但并不损坏池盐，仍然有好盐出产。代宗怀疑韩滉所奏不属实，派遣谏议大夫义兴人蒋镇前去视察。<br>
			<br>
			　　吐蕃进犯盐州、夏州，又进犯长武城；郭子仪调兵遣将前去抵抗，使吐蕃后退。<br>
			<br>
			　　代宗任命永平军押牙匡城人刘洽为宋州刺史。宋州、泗州仍隶属永平军。<br>
			<br>
			　　京兆尹黎幹奏报说秋雨连绵，损坏庄稼，韩滉则上奏说黎幹所说与事实不符，代宗命令御史前去视察核实。丁未（二十九日），御史回报说：“所损坏的庄稼约三万多顷。”渭南县令刘澡奉承依附度支韩滉，声称唯独渭南县境内的禾苗没有损坏；御史赵计所奏也与刘澡相同，代宗说：“大雨连绵，分布区域又广，难道单单渭南没有！”再命令御史朱敖去视察，渭南实际上受损庄稼三千多顷。代宗长长地叹息，说道：“县令是抚养人民的父母官，无损坏还应该说有损坏，但他们竟不仁到这种地步！”将刘澡贬为南浦县尉，赵计贬为澧州司户，但不问韩滉罪。<br>
			<br>
			　　十一月壬子（初四），山南西道节度使张献恭奏报说，在岷州打败吐蕃一万多人。<br>
			<br>
			　　丙辰（初八），蒋镇视察归来，奏报说：“正如韩滉所说，那里仍有好盐出产。”还上书祝贺，请求交付史官，给盐池赐个美称。代宗同意了，赐名为“宝应灵庆池”。当时的人们认为这种做法很不光彩。<br>
			<br>
			　　【原文】</font><br>
			<br>
			　　十二月，丙戌，朱泚自泾州还京师。<font color="#1B5969">〔〖胡三省注〗朱泚自幽州入朝，遂留京师，因遣防秋而还。〕</font><br>
			<br>
			　　丁亥，崔宁奏破吐蕃十馀万众，斩首八千馀级。<br>
			<br>
			　　庚子，以朱泚兼陇右节度使，知河西、泽潞行营。<br>
			<br>
			　　平卢节度使李正己先有淄、青、齐、海、登、莱、沂、密、德、棣十州之地，及李灵曜之乱，诸道合兵攻之，所得之地，各为己有，正己又得曹、濮、徐、兗、郓五州，因自青州徙治郓州，使其子前淄州刺史纳守青州。癸卯，以纳为青州刺史。正己用刑严峻，所在不敢偶语；然法令齐一，赋均而轻，拥兵十万，雄据东方，邻籓皆畏之。是时田承嗣据魏、博、相、卫、洺、贝、澶七州，<font color="#1B5969">〔〖胡三省注〗澶州，汉东郡顿丘县地。隋开皇十六年，分顿丘置澶渊县，唐改曰澶水，避高祖讳也。武德四年，分黎州之澶水、魏州之顿丘、观州置澶州，贞观元年，州废；大历七年，田承嗣表以魏州之顿丘、临黄，复置澶州。〕</font>李宝臣据恒、易、赵、定、深、冀、沧七州，各拥众五万；梁崇义据襄、邓、均、房、复、郢六州，有众二万；相与根据蟠结，虽奉事朝廷而不用其法令，官爵、甲兵、租赋、刑杀皆自专之，上宽仁，一听其所为。朝廷或完一城，增一兵，辄有怨言，以为猜贰，常为之罢役；而自于境内筑垒、缮兵无虚日。以是虽在中国名蕃臣，而实如蛮貊异域焉。<br>
			<br>
			　　<font color="#1B5969">【译文】<br>
			<br>
			　　十二月丙戌（初八），朱泚从泾州返回京师。<br>
			<br>
			　　丁亥（初九），崔宁奏报说，打败吐蕃十多万人，杀死八千多人。<br>
			<br>
			　　庚子（二十二日），代宗让朱泚兼任陇右节度使，执掌河西、泽潞行营事务。<br>
			<br>
			　　平卢节度使李正己起先占有淄、青、齐、海、登、莱、沂、密、德和棣等十州地区，等到李灵曜叛乱，各道合兵进攻，所得的地都各自据为己有，李正己又得到曹、濮、徐、兗和郓等五州，因而将治所从青州迁到郓州，派他的儿子前淄州刺史李纳镇守青州。癸卯日，以李纳为青州刺史。李正己使用严酷的刑法，当地人们都不敢相对私语，但他法令统一，赋税平均而不繁重，拥有十万军队，雄据东方，邻近的藩镇都害怕他。此时，田承嗣占据魏、博、相、卫、洺、贝和澶等七州，李宝臣占据恒、易、赵、定、深、冀和沧等七州，名自拥有五万军队；梁崇义占据襄、邓、均、房、复和郢等六州，拥有二万军队。他们互相依靠勾结，虽然拥戴朝廷，但不用朝廷的法令，官爵、士兵、租赋和刑杀都由自己掌握。代宗宽宏仁厚，听任他们为所欲为。朝廷有时修补一城，增加一兵，他们就有怨言，认为朝廷怀疑他们有二心，朝廷往往因此而罢役。而他们自己在境内天天修筑堡垒，整治军队。因此，他们名为中国藩臣，实际同境外蛮貊一样。<br>
			<br>
			　　【原文】</font><br>
			<br>
			　　<b>唐代宗睿文孝武皇帝　大历十三年（戊午　公元778年）</b><br>
			<br>
			　　春，正月，辛酉，敕毁白渠支流碾硙以溉田。<font color="#1B5969">〔〖胡三省注〗磑，五对翻，磨也。公输班作磑，后人又激水为之，不烦人力，引水激轮，使自旋转，谓之水磨。史炤曰：碾，磨也。磑，&#16634;也。〕</font>升平公主有二硙，入见于上，请存之。上曰：“吾欲以利苍主，汝识吾意，当为众先。”公主即日毁之。<br>
			<br>
			　　戊辰，回纥寇太原，河东押牙泗水李自良曰：<font color="#1B5969">〔〖胡三省注〗唐节度使置都押牙，牙前重职也，即今制置使司帐前都提举之职。泗水县，属兗州，汉之卞县也。隋时分西界为汶阳县，于卞县古城置泗水县。〕</font>“回纥精锐远来求斗，难与争锋；不如筑二垒于归路，以兵戍之。虏至，坚壁勿与战，彼师老自归，乃出军乘之。二垒抗其前，大军蹙其后，无不捷矣。”留后鲍防不从，遣大将焦伯瑜等逆战；癸酉，遇虏于阳曲，<font color="#1B5969">〔〖胡三省注〗宋白曰：阳曲，汉旧县。后汉末移于太原北四十五里，后魏南移于阳曲，故城隋改曰阳直；又移于汾阳，故城改曰汾阳县，因汉汾阳县名也。炀帝又改阳直移理木井城，今县是也。〕</font>大败而还，死者万馀人。回纥纵兵大掠。二月，代州都督张光晟击破之于羊武谷，<font color="#1B5969">〔〖胡三省注〗《九域志》：代州崞县有阳武寨。〕</font>乃引去。上亦不问回纥入寇之故，待之如初。<br>
			<br>
			　　己亥，吐蕃遣其将马重英帅众四万寇灵州，塞填汉、御史、尚书三渠水口以弊屯田。<font color="#1B5969">〔〖胡三省注〗史炤曰：三渠，谓填汉渠、御史渠、尚书渠也。填，读曰镇。〕</font><br>
			<br>
			　　三月，甲戌，回纥使还，过河中，朔方军士掠其辎重，<font color="#1B5969">〔〖胡三省注〗朔方军士之留屯河中者。〕</font>因大掠坊市。<br>
			<br>
			　　<font color="#1B5969">【译文】<br>
			<br>
			　　<b>唐代宗大历十三年（戊午　公元778年）</b><br>
			<br>
			　　春季，正月辛酉（十四日），代宗敕令毁掉白渠支流上的水磨，用以灌溉田地。升平公主有二部水磨，她入宫面见皇上，请求保留。代宗对她说：“我想为百姓谋利，而你懂得我的意图，应当为大家作表率。”公主当天就毁掉水磨。<br>
			<br>
			　　戊辰（二十一日），回纥进犯太原，河东押牙泗水人李自良说：“回纥精锐部队远道前来求战，难以与他们交锋，不如在他们的归途中修筑二个堡垒，用兵戍守。敌军到来，则坚守壁垒不与他们交战，他们的军队就会士气低落，自行撤退，这时便可乘机出兵。二个堡垒抵抗敌军前锋，大部队进迫他们的后部，没有不胜的。”留后鲍防不听，派遣大将焦伯瑜等人迎战。癸酉（二十六日），在阳曲县与敌军遭遇，结果大败而归，死了一万多人。回纥放纵士兵，大肆掠夺。二月，代州都督张光晟在羊武谷击败敌军，敌军这才退去。代宗也不追究回纥入侵的缘故，仍如以前厚待他们。<br>
			<br>
			　　己亥（二十二日），吐蕃派遣将领马重英率领四万大军进犯灵州，夺取了填汉、御史和尚书三渠的出水口，以此破坏唐朝的屯田。<br>
			<br>
			　　三月甲戌（二十八日），回纥使者回国，路过河中，朔方士兵掠夺了他的辎重，于是回纥人大肆掠夺街坊市井。<br>
			<br>
			　　【原文】</font><br>
			<br>
			　　夏，四月，甲辰，吐蕃寇灵州，朔方留后常谦光击破之。<br>
			<br>
			　　六月，戊戌，陇右节度使朱泚献猫鼠同乳不相害者以为瑞；常衮帅百官称贺。中书舍人崔祐甫独不贺，曰：“物反常为妖，猫捕鼠，乃其职也，今同乳，妖也。何乃贺为！宜戒法吏之不察奸、边吏之不御寇者，以承天意。”上嘉之。祐甫，沔之子也。<font color="#1B5969">〔〖胡三省注〗崔沔，开元名臣。〕</font>秋，七月，壬子，以祐甫知吏部选事。祐甫数以公事与常衮争，由是恶之。<font color="#1B5969">〔〖胡三省注〗为衮奏贬祐甫张本。〕</font><br>
			<br>
			　　戊午，郭子仪奏以回纥犹在塞上，边人恐懼，请遣邠州刺史浑瑊将兵镇振武军，<font color="#1B5969">〔〖胡三省注〗振武军，在单于都护府城内，秦、汉之云中郡城也。宋白曰：振武军，即汉定襄郡之盛乐县也，在阴山之阳，黄河之北。〕</font>从之。回纥始去。<br>
			<br>
			　　辛未，吐蕃将马重英二万众寇盐、庆二州，郭子仪遣河东朔方都虞候李怀光击却之。<br>
			<br>
			　　<font color="#1B5969">【译文】<br>
			<br>
			　　夏季，四月甲辰（二十八日），吐蕃进犯灵州，朔方留后常谦光将他们击败。<br>
			<br>
			　　六月戊戌（二十三日），陇右节度使朱泚向皇上进献一并哺乳而不相伤害的猫鼠，以此为祥瑞，常衮率领大臣们祝贺。唯独中书舍人崔祐甫不肯祝贺，他说：“事物反常，这是妖异现象。猫捕老鼠是猫的职责，如今同乳，则是妖怪，为什么还要祝贺呢？应当告诫那些不察奸情的执法官和不抵御敌寇的边防官，以顺应上天的示意。”代宗嘉奖他。崔祐甫，是崔沔的儿子。秋季，七月，壬子日，代宗让崔祐甫执掌吏部选官事宜。崔祐甫多次因为公事与常衮发生争执，因此，常衮怀恨于他。<br>
			<br>
			　　戊午（十四日），郭子仪奏称，因为回纥人仍在塞上，边地百姓恐惧，请求派遣邠州刺史浑瑊率军镇守镇武军，代宗同意。回纥这才离去。<br>
			<br>
			　　辛未（二十七日），吐蕃将领马重英率二万大军进犯盐州、庆州，郭子仪派遣河东朔方都虞候李怀光击退了他们。<br>
			<br>
			　　【原文】</font><br>
			<br>
			　　八月，乙亥，成德节度使李宝臣请复姓张，许之。<font color="#1B5969">〔〖胡三省注〗宝臣赐姓见二百二十二卷宝应元年。〕</font><br>
			<br>
			　　吐蕃二万众寇银、麟州、略党项杂畜，<font color="#1B5969">〔〖胡三省注〗银州，汉西河郡圁阴县地。麟州，汉、新秦中之地。〕</font>郭子仪遣李怀光等击破之。<br>
			<br>
			　　上悼念贞懿皇后不已，<font color="#1B5969">〔〖胡三省注〗懿皇后，独孤妃也，十年薨。〕</font>殡于内殿，累年不忍葬；丁酉，始葬于庄陵。<font color="#1B5969">〔〖胡三省注〗庄陵，在京兆三原县西北五里。〕</font><br>
			<br>
			　　九月，庚午，吐蕃万骑下青石岭，逼泾州。<font color="#1B5969">〔〖胡三省注〗青石岭在泾州保定县西。宋白曰：临泾城，直泾州西北九十里，其界有青石岭。〕</font>诏郭子仪、朱泚与段秀实共却之。<br>
			<br>
			　　冬，十二月，丙戌，以吏部尚书、转运、盐铁等使刘晏为左仆射，知三铨及使职如故。<font color="#1B5969">〔〖胡三省注〗欧阳修曰：凡选有文武：文选，吏部主之；武选，兵部主之：皆为三铨，尚书、侍郎分主之，尚书掌其一，侍郎分其二。〕</font><br>
			<br>
			　　郭子仪入朝，命判官京兆杜黄裳主留务。李怀光阴谋代子仪，矫为诏书，欲诛大将温儒雅等。黄裳察其诈，以诘怀光；怀光流汗伏罪。于是诸将之难制者，黄裳矫子仪之命，皆出之于外，军府乃安。<br>
			<br>
			　　以给事中杜亚为江西观察使。<br>
			<br>
			　　<font color="#1B5969">【译文】<br>
			<br>
			　　八月乙亥（初二），成德节度使李宝臣请求让他恢复张姓，代宗准许。<br>
			<br>
			　　吐蕃二万大军进犯银州、麟州，掠夺党项人的各种牲畜，郭子仪派遣李怀光等将他们击败。<br>
			<br>
			　　代宗对贞懿皇后悼念不已，将灵柩停放在内殿，多年不忍心埋葬；丁酉（二十四日），才埋葬在庄陵。<br>
			<br>
			　　九月庚午（二十七日），吐蕃一万骑兵从青石岭下来，进逼泾州。代宗下诏命令郭子仪、朱泚和段秀实共同使吐蕃后退。<br>
			<br>
			　　冬季，十二月丙戌（十四日），代宗让吏部尚书、转运及盐铁等使刘晏担任左仆射，但掌管三铨和使职不变。<br>
			<br>
			　　郭子仪入朝，任命判官京兆人杜黄裳主持留府事务。李怀光图谋取代郭子仪，诈称有皇上诏书，想杀掉大将温儒雅等。杜黄裳察觉有诈，因此责问李怀光。李怀光掠慌得汗流浃背，表示服罪。于是杜黄裳假托郭子仪的命令，将难于控制的将领派到外地去，节度使军府才得安定。<br>
			<br>
			　　代宗任命给事中杜亚为江西观察使。<br>
			<br>
			　　【原文】</font><br>
			<br>
			　　上召江西判官李泌入见，<font color="#1B5969">〔〖胡三省注〗李泌出佐江西，见上卷五年。〕</font>语以元载事，曰：“与卿别八年，乃能除此贼。赖太子发其阴谋，<font color="#1B5969">〔〖胡三省注〗此归功于太子耳。〕</font>不然，几不见卿。”对曰：“臣昔日固尝言之。陛下知群臣有不善，则去之；含容太过，故至于此。”上曰：“事亦应十全，不可轻发。”上因言：“朕面属卿于路嗣恭，而嗣恭取载意，奏卿为虔州别驾。嗣恭初平岭南，献琉璃盘，径九寸，朕以为至宝。及破载家，得嗣恭所遗载琉璃盘，径尺。<font color="#1B5969">〔〖胡三省注〗程大昌曰：汉《西域传》：罽宾国有琥珀、流离。师古注曰：《魏略》云：大秦国出赤、白、黑、黄、青、绿、缥、绀、红、紫十种流离。此盖自然之物，采泽光润，踰于众玉。今俗所用，皆消冶石汁，加以众药，灌而为之，虚脃不耐，实非真物。按流离，今书附玉旁为琉璃字，师古之记是矣，亦未得其详也。《穆天子传》：天子东征，有釆石之山，凡好石之器于是出。升山取釆石，铸以成器。注云：釆石，文釆之石也。则铸石为器，古有之矣。颜氏谓为自然之物恐不详也。《北史》大月氏传》：魏太武时，月氏人商贩京师，自云能铸石为五色琉璃。于是釆矿于山中，即京师铸之，既成，光泽乃美于西方来者。自是琉璃遂贱。用此言推之，则虽西域琉璃，亦用石铸，无自然生成者。兼外国奇产，中国未始无之，独不闻有所谓真琉璃也。然中国所铸，有与西域异者。铸之中国，色甚光鲜，而质则轻脆，沃以热酒，随手破裂。其来自海舶者，制差钝朴，而色亦微暗。其可异者，虽百沸汤注之，与磁银无异，了不复动，是名蕃琉璃也。蕃琉璃之异于中国，其别盖如此，而未尝闻以石琢之也。余谓路嗣恭所献者，盖师古所谓大秦琉璃自然之物。否则代宗何以谓之至宝哉。程大昌考之不详耳。〕</font>俟其至，当与卿议之。”泌曰：“嗣恭为人，小心，善事人，畏权势，精勤吏事而不知大体。昔为县令，有能名。<font color="#1B5969">〔〖胡三省注〗路嗣恭始名剑客，为萧关令，连徙神乌、姑臧二县，考绩为天下最。玄宗以为可嗣汉鲁恭，因赐名。〕</font>陛下未暇知之，而为载所用，故为之尽力。陛下诚知而用之，彼亦为陛下尽力矣。虔州别驾，臣自欲之，非其罪也。且嗣恭新立大功，<font color="#1B5969">〔〖胡三省注〗即谓平岭南之功。〕</font>陛下岂得以一琉璃盘罪之邪！”上意乃解，以嗣恭为兵部尚书。<br>
			<br>
			　　郭子仪以朔方节度副使张昙性刚率，谓其以武人轻己，衔之；孔目官吴曜为子仪所任，<font color="#1B5969">〔〖胡三省注〗诸镇州皆有孔目官，以综理众事，吏职也。言一孔一目，皆所综理也。〕</font>因而构之。子仪怒，诬奏昙扇动军众，诛之。掌书记高郢力争之，子仪不听，奏贬郢猗氏丞。<font color="#1B5969">〔〖胡三省注〗猗氏县，属河中府。宋白曰：本郇国地，猗顿于此起富，故曰猗氏。〕</font>既而僚佐多以病求去，子仪悔之，悉荐之于朝，曰：“吴曜误我。”遂逐之。<font color="#1B5969">〔〖胡三省注〗史言郭子仪过而能改。〕</font><br>
			<br>
			　　常衮言于上曰：“陛下久欲用李泌，昔汉宣帝欲用人为公卿，必先试理人，请且以为刺史，使周知人间利病，俟报政而用之。”<font color="#1B5969">〔〖胡三省注〗太公治齐，五月而报政。伯禽治鲁，三年而报政。常衮用此语也。〕</font><br>
			<br>
			　　<font color="#1B5969">【译文】<br>
			<br>
			　　代宗召江西判官李泌入朝相见，与他谈起元载的事情，说道：“与你分别八年，才能够杀掉此贼。幸亏太子发觉他的阴谋，不然的话几乎见不到你了。”李泌回答说：“我过去曾经说过，陛下如果知道有居心不良的大臣，那就将他们除掉；陛下包容太过，所以到这种地步。”代宗说：“考虑事情也应该周全，不可轻举妄动。”代宗就势又说：“朕当面将你嘱托给路嗣恭，然而路嗣恭却顺着元载的意思，上奏让你担任虔州别驾。路嗣恭初次平定岭南，献琉璃盘，直径九寸，朕以为是最珍贵的宝物。等到抄元载的家，查获了路嗣恭送给元载的琉璃盘，直径却有一尺。等他到京后，应当跟你议一议怎么处理他这件事。”李泌回答说：“路嗣恭为人小心谨慎。善于侍奉人，害怕有权有势的人，做官精明勤恳但不识大体。过去担任县令，有能干的名声，陛下没顾上了解他，而被元载所用，所以路嗣恭为他尽力。陛下如果真正了解并且重用他，他也会为陛下尽力的。虔州别驾是我自己想当的，不是他的罪过。况且路嗣恭新近立下大功，陛下岂能因为一件琉璃盘而向他问罪吗？”代宗心中原有的疙瘩解开了，任命路嗣恭为兵部尚书。<br>
			<br>
			　　郭子仪因为朔方节度副使张昙性格刚猛直率，认为他轻视自己为一介武夫，心中怀恨。孔目官吴曜被郭子仪所信任，因而受到张昙的构陷。郭子仪十分恼怒，诬奏张昙煽动军队造反，将他杀掉。掌书记高郢据理力争，郭子仪不听，奏请将高郢贬为猗氏县丞。不久僚属们纷纷托病请求离职，郭子仪十分后悔，将他们全部推荐给朝廷，说道：“吴曜误了我。”于是将吴曜赶走。<br>
			<br>
			　　常衮对代宗说：“陛下早就想重用李泌，过去汉宣帝想用人担任公卿大臣，必定先试他治理百姓的才能，请陛下暂且让他担任刺史，让他广泛了解人间的利病，等到上报政绩之后再重用他。”<br>
			<br>
			　　【原文】</font><br>
			<br>
			　　<b>唐代宗睿文孝武皇帝　大历十四年（己未　公元779年）</b><br>
			<br>
			　　春，正月，壬戌，以李泌为澧州刺史。<br>
			<br>
			　　二月，癸未，魏博节度使田承嗣薨。有子十一人，以其侄中军兵马使悦为才，使知军事，而诸子佐之。甲申，以悦为魏博留后。<font color="#1B5969">〔〖胡三省注〗为田绪杀悦张本。〕</font><br>
			<br>
			　　淮西节度使李忠臣，贪残好色，将吏妻女美者，多逼淫之，悉以军政委妹婿节度副使张惠光。惠光挟势暴横，军州苦之。忠臣复以惠光子为牙将，暴横甚于其父。左厢都虞候李希烈，忠臣之族子也，为众所服。希烈因众心怨怒，三月，丁未，与大将丁暠等杀惠光父子而逐忠臣。忠臣单骑奔京师，上以其有功，<font color="#1B5969">〔〖胡三省注〗吐蕃寇京师，忠臣先诸镇赴援，又有平李灵曜之功。〕</font>使以检校司空、同平章事留京师；以希烈为蔡州刺史、淮西留后。<font color="#1B5969">〔〖胡三省注〗为李希烈以淮、蔡畔援张本。〕</font>以永平节度使李勉兼汴州刺史，增领汴、颖二州，徙镇汴州。<font color="#1B5969">〔〖胡三省注〗永平军本治滑州。〕</font><br>
			<br>
			　　辛酉，以容管经略使王翃为河中少尹、知府事。河东副元帅留后部将凌正暴横，翃抑之。正与其徒乘夜作乱，翃知之，故缩漏水数刻以差其期，贼惊，溃走，擒正，诛之，军府乃安。<br>
			<br>
			　　成德节度使张宝臣既请复姓，<font color="#1B5969">〔〖胡三省注〗去年宝臣请复姓张。〕</font>又不自安，更请赐姓；夏，四月，癸未，复赐姓李。<br>
			<br>
			　　<font color="#1B5969">【译文】<br>
			<br>
			　　<b>唐代宗大历十四年（己未　公元779年）</b><br>
			<br>
			　　春季，正月壬戌（二十一日），代宗任命李泌为澧州刺史。<br>
			<br>
			　　二月癸未（十二日），魏博节度使田承嗣去世。田承嗣有十一个儿子，因为他的侄子中军兵马使田悦有才干，所以让他执掌军务，而让儿子们辅佐他。甲申（十三日），代宗任命田悦为魏博留后。<br>
			<br>
			　　淮西节度使李忠臣贪婪残暴，又好女色，将吏的妻子女儿中貌美的，多遭他逼迫奸淫，他将军政事务全部委托妹夫节度使副使张惠光掌管。张惠光依仗权势，残暴专横，军州颇受其苦。李忠臣又让张惠光的儿子担任牙将，他残暴专横，胜过他父亲。左厢都虞候李希烈是李忠臣族侄，为众人所信服。李希烈凭借众人的怨愤心情，于三月丁未（初六）与大将丁暠等人杀掉张惠光父子，赶走了李忠臣。李忠臣单骑逃奔京师。代宗因为他有功劳，让他留在京师担任检校司空、同平章事，又任命李希烈为蔡州刺史、淮西留后。代宗让永平节度使李勉兼任汴州刺史，增加汴州、颍州，让他治理，并将治所移到汴州。<br>
			<br>
			　　辛酉（二十日），代宗让容管经略使王翃担任河中少尹，主持府中事务。河东副元帅留后的部将凌正残暴专横，王翃就抑制他。凌正与他的追随者想乘黑夜作乱，王翃知道后，故意缩短漏水记时器数刻钟，以此错开他们谋乱的时间，叛贼十分吃惊，纷纷溃逃，王翃抓住凌正，将他杀掉，节度使军府才得以安定。<br>
			<br>
			　　成德节度使张宝臣已经请求恢复原姓，但心里又感到不安，便再次请求皇上赐姓；夏季，四月癸未（十三日），代宗再次赐给他李姓。<br>
			<br>
			　　【原文】</font><br>
			<br>
			　　五月，癸卯，上始有疾，辛酉，制皇太子监国。是夕，上崩于紫宸之内殿，<font color="#1B5969">〔〖胡三省注〗上年五十二。紫宸殿在东内宣政殿之北，蓬莱殿之南。〕</font>遗诏以郭子仪摄冢宰。癸亥，德宗即位，在谅阴中，动遵礼法；尝召韩王迥食，<font color="#1B5969">〔〖胡三省注〗迥，德宗弟也。〕</font>食马齿羹，不设盐、酪。<font color="#1B5969">〔〖胡三省注〗马齿，苋也。酪，音洛；乳酪也。〖按〗即“马齿苋”野菜，普遍生于田间院落，民间常食用之。于此，德宗作为素菜食用，以示孝道。〕</font><br>
			<br>
			　　常衮性刚急，为政苛细，不合众心。时群臣朝夕临，<font color="#1B5969">〔〖胡三省注〗临，力鸩翻，哭也。〕</font>衮哭委顿，从吏或扶之。中书舍人崔祐甫指以示众曰：“臣哭君前，有扶礼乎！”衮闻，益恨之。会议群臣丧服，衮以为：“礼，臣为君斩衰三年。汉文权制，犹三十六日。<font color="#1B5969">〔〖胡三省注〗事见十五卷前汉文帝后七年。〕</font>高宗以来，皆遵汉制。及玄宗、肃宗之丧，始服二十七日。今遗诏云：‘天下吏人，三日释服。’古者卿大夫从君而服，皇帝二十七日而除，在朝群臣亦当如之。”祐甫以为：“遗诏，无朝臣、庶人之别。朝野中外，莫非天下，凡百执事，孰非吏人！皆应三日释服。”相与力争，声色陵厉。衮不能堪。乃奏祐甫率情变礼，请贬潮州刺史；上以为太重，闰月，壬申，贬祐甫为河南少尹。<br>
			<br>
			　　初，肃宗之世，天下务殷，宰相常有数人，更直决事，或休沐各归私第，诏直事者代署其名而奏之，自是踵为故事。时郭子仪、朱泚虽以军功为宰相，皆不预朝政，衮独居政事堂，<font color="#1B5969">〔〖胡三省注〗唐初，政事堂在门下省。裴炎自侍中迁中书令，乃徙政事堂于中书省。三省长官议事于此。〕</font>代二人署名奏祐甫。祐甫既贬，二人表言其非罪，上问：“卿向言可贬，今云非罪，何也？”二人对，初不知。上初即位，以衮为欺罔，大骇。甲戌，百官衰绖，序立于月华门，<font color="#1B5969">〔〖胡三省注〗程大昌曰：按《六典》：宣政殿前有两庑，两庑各自有门。其东曰日华，日华之东则门下省也。西廊有门曰月华，月华之西则中书省也。衰，仓回翻。〕</font>有制，贬衮为潮州刺史，<font color="#1B5969">〔〖胡三省注〗潮州，去京师五千许里。〕</font>以祐甫为门下侍郎、同平章事，闻者震悚。祐甫至昭应而还。<font color="#1B5969">〔〖胡三省注〗昭应县，本新丰县，垂拱二年，改曰应山；神龙元年，复故名；玄宗更名昭应；隋新丰治古新丰城北；天宝昭应县治昭应宫北。〕</font>既而群臣丧服竟用衮议。<br>
			<br>
			　　<font color="#1B5969">【译文】<br>
			<br>
			　　五月癸卯（初三），代宗开始患病，辛酉（二十一日），下诏让皇太子代行处理国政。当夜，代宗在紫宸殿的内殿中驾崩。遗诏让郭子仪总摄群臣，辅助朝政。癸亥（二十三日），唐德宗即位，在居丧之所服丧，一切行动都遵照丧礼规定。德宗曾经召韩王李迥进餐，吃马齿羹，不放盐和乳酪。<br>
			<br>
			　　常衮性格刚强急躁，为政苛求细枝末节，不合大家的心愿。当时大臣们早晚都来哀哭，常衮已经哭得疲惫不堪，随从官吏有人去扶他。中书舍人崔祐甫指着他们让大家看，说道：“大臣在圣上灵前痛哭，有搀扶的礼节吗？”常衮听到后更加恨他。恰巧商议大臣们服丧的事，常衮认为：“按丧礼，大臣为圣上服丧三年。汉文帝临时制定的丧制，也还有三十六天。高宗以来都遵循汉代丧制。等到玄宗、肃宗治丧时，才开始服丧二十七天。如今圣上遗诏说：‘天下官吏百姓，三日之后除丧。’古代卿大夫服丧随从君王，皇上二十七天除丧，在朝群臣也应当如此。”崔祐甫认为：“在遗诏中没有朝臣和百姓的区别。朝野内外，难道不是一个天下！凡是担任各种事务的，谁不是官吏百姓！都应该除丧。”他们相互力争，声色俱厉。常衮忍受不住，就上奏崔祐甫任意改变丧礼，请求德宗将他贬为潮州刺史。德宗认为处分太重，闰五月壬申（初三），将崔祐甫贬为河南少尹。<br>
			<br>
			　　从前肃宗时期，天下事务繁重，宰相常常有几个人，轮流值班处理日常事务，有时宰相休假各自回到家中，诏令值班宰相代他们签署名字上奏，从此成为惯例。当时，郭子仪、朱泚虽然以军功出任宰相，但都不参预朝政，常衮独居政事堂，代他们二人签名奏告崔祐甫。崔祐甫贬官后，郭、朱二人上书说他无罪，德宗问道：“你们原先说可以贬官，今天又说无罪，为什么？”二人回答说，当初并不知道此事。德宗刚即位，便以为常衮欺骗蒙蔽他，十分震惊。甲戌日，大臣们身着丧服，排列有序站在月华门前，德宗颁发诏书，将常衮贬为潮州刺史，任命崔祐甫为门下侍郎、同平章事，听到这个消息的人都感到震惊和恐惧。崔祐甫到达昭应县后就返回京师。不久，大臣们还是采纳常衮的建议服丧。<br>
			<br>
			　　【原文】</font><br>
			<br>
			　　上时居谅阴，庶政皆委于祐甫，所言无不允。初，至德以后，天下用兵，诸将竞论功赏，故官爵不能无滥。及永泰以来，天下稍平，而元载、王缙秉政，四方以贿求官者相属于门，大者出于载、缙，小者出于卓英倩等，皆如所欲而去。及常衮为相，思革其弊，杜绝侥幸，四方奏请，一切不与；而无所甄别，贤愚同滞。崔祐甫代之，欲收时望，推荐引拔，常无虚日；作相未二百日，除官八百人，<font color="#1B5969">〔〖胡三省注〗《考异》曰：旧纪云：“祐甫作相未逾年，凡除吏几八百员，多称允当。”今从《建中实录》。〕</font>前后相矫，终不得其适。上尝谓佑甫曰：“人或谤卿，所用多涉亲故，何也？”对曰：“臣为陛下选择百官，不敢不详慎，苟平生未之识，何以谙其才行而用之。”上以为然。<br>
			<br>
			　　臣光曰：臣闻用人者，无亲疏、新故之殊，惟贤、不肖之为察。其人未必贤也，以亲故而取之，固非公也；苟贤矣，以亲故而舍之，亦非公也。夫天下之贤，固非一人所能尽也，若必待素识熟其才行而用之，所遗亦多矣。古之为相者则不然，举之以众，取之以公。众曰贤矣，己虽不知其详，姑用之，待其无功，然后退之，有功则进之。所举得其人则赏之，非其人则罚之。进退赏罚，皆众人所共然也，己不置豪发之私于其间。苟推是心以行之，又何遗贤旷官之足病哉！<br>
			<br>
			　　<font color="#1B5969">【译文】<br>
			<br>
			　　德宗当时住在服丧的地方，各种政务都委托崔祐甫处理，对他所说的事没有不同意的。当初，在至德年间以后，天下用兵，诸位将领竞相论功邀赏，所以官爵不可能不滥。等到永泰年间以来，天下稍稍太平，然而元载、王缙执政，四面八方向他们行贿求官的人盈于门庭。官大的出自元载、王缙，官小的出自卓英倩等人，他们都如愿以偿地走了。等到常衮担任宰相，想革除这个弊端，杜绝人们侥幸得官的途径，对各地上奏请求，一概不予考虑，然而由于不加甄别，贤能和蠢才都被遗落。崔祐甫取代常衮出任宰相，想收罗当时有声望的人，于是引荐推举的人每天不断。担任宰相不到二百天，就任命了八百名官员。常、崔二人前后相互纠正，终究没有找到适当的尺度。德宗曾经对崔祐甫说：“有人指责你，说你所任用的官员多沾亲带故，为什么？”崔祐甫回答说：“我为陛下选择官员，不敢不审慎。假如平时不认识，我怎么能知道他的才干德行而任用他呢？”德宗认为这是正确的。<br>
			<br>
			　　臣司马光曰：我听说用人者，没有亲疏、新故之别，只考察贤能和不肖。有的人未必是贤人，如果以亲朋故友的关系而被录用，这当然是不公道的；假如是贤人，因为亲朋故友关系被舍去，也是不公道的。天下的贤人，当然不是一个人所能收尽的，如果一定等待平素认识，熟知他的才干德行再录用，那么所遗漏的贤人也就很多了。古代担任宰相的就不是这样。他让公众来推举，以公正来录用。公众说这是贤人，自己虽然不了解详细情况，但暂时任用他，等到他没有功绩再将他辞退，有功绩就提拔。所推举的是贤人就奖赏他，不是贤人就惩罚他。晋升和辞退，奖赏和惩罚，都是大家所公认的，自己在中间没有丝毫的隐私。假如以这样的用心付诸行动，又有什么遗漏贤人和缺官的毛病呢！<br>
			<br>
			　　【原文】</font><br>
			<br>
			　　诏罢省四方贡献之不急者，又罢梨园使及乐工三百馀人，<font color="#1B5969">〔〖胡三省注〗梨园事始二百一十一卷玄宗开元二年。程大昌曰：梨园，在光化门北。光化门者，禁苑南面西头第一门。〕</font>所留者悉隶太常。<br>
			<br>
			　　郭子仪以司徒、中书令领河中尹、灵州大都督、单于、镇北大都护、关内、河东副元帅、朔方节度、关内支度、盐池、六城水运大使、押蕃部并营田及河阳道观察等使，<font color="#1B5969">〔〖胡三省注〗河中、灵、夏皆有盐池。朔方塞下有六城。单，音蝉。〕</font>权任既重，功名复大，性宽大，政令颇不肃，代宗欲分其权而难之，久不决。甲申，诏尊子仪为尚父，<font color="#1B5969">〔〖胡三省注〗太公望为周师尚父。说者谓可尚可父，天子师也。〕</font>加太尉兼中书令，增实封满二千户，月给千五百人粮、二百马食，子弟、诸婿迁官者十馀人，所领副元帅诸使悉罢之；以其裨将河东、朔方都虞候李怀光为河中尹、邠、宁、庆、晋、绛、慈、隰节度使，以朔方留后兼灵州长史常谦光为灵州大都督、西受降城、定远、天德、盐、夏、丰等军州节度使，振武军使浑瑊为单于大都护、东、中二受降城、振武、镇北、绥、银、麟、胜等军州节度使，分领其任。<br>
			<br>
			　　<font color="#1B5969">【译文】<br>
			<br>
			　　德宗下诏取消各地贡献不急需的物资，又取消梨园使及乐师三百多人，所留下来的乐师都归属太常寺管理。<br>
			<br>
			　　郭子仪以司徒、中书令的身份出任河中尹、灵州大都督、单于及镇北大都护、关内及河东副元帅、朔方节度、关内支度和盐池及六城水运大使、押蕃部并营田及河阳道观察等使。权力职责既重，功名又大，而他生性宽宏，行政法令颇不严，代宗想分他的权力，但又感到为难，久拖不决。甲申（十五日），德宗下诏尊崇郭子仪为尚父，加封为太尉兼中书令，将实封增加到二千户，每月供给一千五百人的粮食，二百匹马的饲料，他的子弟女婿们升官的有十多人，郭子仪担任的副元帅和各种使职全部罢免；让他的副将河东、朔方都虞候李怀光担任河中尹、邠、宁、庆、晋、绛、慈、隰节度使，朔方留后兼灵州长史常谦光担任灵州大都督及西受降城、定远、天德、盐、夏、丰等军州节度使，振武军使浑瑊担任单于大都护、东和中二受降城及振武、镇北、绥、银、麟、胜等军州节度使，分别执掌郭子仪的职务。<br>
			<br>
			　　【原文】</font><br>
			<br>
			　　丙戌，诏曰：“泽州刺史李鷃上《庆云图》。朕以时和年丰为嘉祥，以进贤显忠为良瑞，如卿云、灵芝、珍禽、奇兽、怪草、异木，何益于人！<font color="#1B5969">〔〖胡三省注〗卿云，即庆云也。〕</font>布告天下，自今有此，无得上献。”内庄宅使上言诸州有官租万四千馀斛，上令分给所在充军储。先是，诸国屡献驯象，凡四十有二，上曰：“象费豢养而违物性，将安用之！”命纵于荆山之阳，<font color="#1B5969">〔〖胡三省注〗此《禹贡》所谓“导汧及岐至于荆山”者也。唐属京兆富平县界。〕</font>及豹、貀、斗鸡、猎犬之类，悉纵之。<font color="#1B5969">〔〖胡三省注〗貀，似豹，无前足，音女滑翻。史炤曰：貀，似狸，苍黑，无前足，善捕鼠。〕</font>又出宫女数百人。于是中外皆悦，淄青军士，至投兵相顾曰：“明主出矣，吾属犹反乎？”<br>
			<br>
			　　戊子，以淮西留后李希烈为节度使。<br>
			<br>
			　　<font color="#1B5969">【译文】<br>
			<br>
			　　丙戌（十七日），德宗颁发诏书说：“泽州刺史李鷃献《庆云图》。朕认为时局和平年年丰收为吉祥，大臣们推举贤能表现忠心为好兆头，而如庆云、灵芝、珍禽、奇兽、怪草、异木，对人有什么好处！通告天下，从今以后有这一类东西，不许向上贡献。”内庄宅使对德宗说各州有一万四千多斛官租，德宗下令分给当地充当军粮储备。起先，各国多次进献驯象，大约有四十二头，德宗说：“豢养驯象花费很大，而且违背了动物的本性，将有何用呢！”下令将驯象放到荆山南麓，豹、貀、斗鸡、猎犬之类的动物也都放掉。德宗又让数百名宫女出宫。于是朝廷内外都很高兴，淄青的士兵甚至扔掉兵器，互相看着说：“明君出现了，我们还造反吗？”<br>
			<br>
			　　戊子（十九日），德宗任命淮西留后李希烈为节度使。<br>
			<br>
			　　【原文】</font><br>
			<br>
			　　辛卯，以河阳镇遏使马燧为河东节度使。河东承百井之败，<font color="#1B5969">〔〖胡三省注〗谓去年鲍防之败也。按东都事略张齐贤传：柏井，在并州城北四十里。宋朝徙并州城于阳曲县。〕</font>骑士单弱，燧悉召牧马厮役，得数千人，教之数月，皆为精骑。造甲必为长短三等，称其所衣，以便进趋。又造战车，行则载兵甲，止则为营陈，或塞险以遏奔冲；器械无不精利。居一年，得选兵三万。辟兖州人张建封为判官，署李自良代州刺史，委任之。<br>
			<br>
			　　兵部侍郎黎幹，狡险谀佞，与宦官特进刘忠翼相亲善。忠翼本名清潭，恃宠贪纵。二人皆为众所恶。时人或言幹、忠翼尝劝代宗立独孤贵妃为皇后，妃子韩王迥为太子。上即位，幹密乘舆诣忠翼谋事；事觉，丙申、幹、忠翼并除名长流，至蓝田，赐死。<br>
			<br>
			　　以户部侍郎判度支韩滉为太常卿，以吏部尚书刘晏判度支。先是晏、滉分掌天下财赋，<font color="#1B5969">〔〖胡三省注〗大历六年，韩滉判度支。分掌财赋，当在此时。〕</font>晏掌河南、山南、江淮、岭南，滉掌关内，河东、剑南，至是，晏始兼之。上素闻滉掊克过甚，故罢其利权，寻出为晋州刺史。<font color="#1B5969">〔〖胡三省注〗晋州，治临汾县，古平阳也，京师东北七百二十五里。〕</font><br>
			<br>
			　　至德初，第五琦始榷盐以佐军用，<font color="#1B5969">〔〖胡三省注〗事见二百一十九卷至德元载。琦，音奇。〕</font>及刘晏代之，法益精密，初岁入钱六十万缗，末年所入逾十倍，而人不厌苦。大历末，计一岁征赋所入总一千二百万缗，而盐利居其太半。以盐为漕佣，自江、淮至渭桥，<font color="#1B5969">〔〖胡三省注〗此东渭桥也。〕</font>率万斛佣七千缗，自淮以北，列置巡院，择能吏主之，不烦州县而集事。<br>
			<br>
			　　<font color="#1B5969">【译文】<br>
			<br>
			　　辛卯（二十二日），德宗任命河阳镇遏使马燧为河东节度使。河东的军队因在百井遭到惨败，骑兵势单力薄，马燧便征召牧马奴仆，共得数千人，教练数月，都成为精锐骑兵。制造的铠甲都分长短三等，使他们穿上合身，以便适应快速进军的需要。马燧又制造战车，行军时就用以运载武器军备，停止时就用以布列军阵，有时又用车堵住险要道口，以遏止敌军奔突冲击。各种器械没有一件不精良锋利的。马燧在河东住了一年，选得了三万士兵。马燧又征召兖州人张建封出任判官，让李自良出任代州刺史，都委以重任。<br>
			<br>
			　　兵部侍郎黎幹狡猾阴险，善于阿谀奉承，与宦官特进刘忠翼亲密。刘忠翼本名叫刘清潭，仗着皇上的宠幸，贪婪放纵。二人都为大家所厌恶。当时的人有的说黎幹、刘忠翼曾经劝过代宗立独孤贵妃为皇后，贵妃的儿子韩王李迥为太子。德宗即位后，黎幹乘辇到刘忠翼那里密谋策划。事情败露，丙申（二十七日），德宗将黎幹、刘忠翼一起削除名籍流放边地，他们到蓝田时，又将他们赐死。<br>
			<br>
			　　德宗任命户部侍郎兼度支韩滉为太常卿，吏部尚书刘晏判度支。起先刘晏、韩滉分管天下财物赋税，刘晏掌管江南、山南、江淮、岭南，韩滉掌管关内、河东、剑南，到这时，才由刘晏一人兼管。德宗早就听说韩滉搜刮民财过度，所以罢免了他的财政大权，不久让他出任晋州刺史。<br>
			<br>
			　　至德初年，第五琦开始实行食盐专卖，以补充军事费用，到刘晏取代他后，食盐专卖法更加精密完备。开始一年收入钱六十万缗，到末年收入超过十倍，而百姓并不厌苦。大历末年统计一年所征收的税赋钱总数达一千二百万缗，而盐的收入就占一大半。将盐的收入用于漕运雇工，从长江、淮河至东渭桥，大抵一万斛盐雇工费七千缗，自淮河以北，沿路设置巡院，挑选能力强的官吏主事，不烦劳州县就能完成漕运事务。<br>
			<br>
			　　【原文】</font><br>
			<br>
			　　六月，己亥朔，赦天下。<br>
			<br>
			　　西川节度使崔宁、永平节度使李勉并同平章事。<br>
			<br>
			　　诏：“天下冤滞，州府不为理，听诣三司使，<font color="#1B5969">〔〖胡三省注〗所谓三司使，即御史中丞、中书省舍人、门下省给事中也。三人者，各以一司官来朝堂受词，故谓之三司，非五代时理财之三司使也。〕</font>以中丞、舍人、给事中各一人，日于朝堂受词。推决尚未尽者，听挝登闻鼓。<font color="#1B5969">〔〖胡三省注〗唐时登闻鼓，在西朝堂之前。〕</font>自今无得复奏置寺观及请度僧尼。”于是挝登闻鼓者甚众。右金吾将军裴谞上疏，以为：“讼者所争皆细故，若天子一一亲之，则安用吏理乎！”上乃悉归之有司。<br>
			<br>
			　　制：“应山陵制度，务从优厚，当竭帑藏以供其费。”刑部员外郎令孤峘上疏谏，其略曰：“臣伏读遗诏，务从俭约，若制度优厚，岂顾命之意邪！”上答诏，略曰：“非唯中朕之病，抑亦成朕之美，敢不闻义而徙！”峘，德棻之玄孙也。<font color="#1B5969">〔〖胡三省注〗令狐德棻，事太宗。棻，扶分翻。〕</font><br>
			<br>
			　　庚子，立皇子诵为宣王，谟为舒王，谌为通王，谅为虔王，详为肃王。乙巳，立皇弟廼为益王，傀为蜀王。<font color="#1B5969">〔〖胡三省注〗皆以州名为王国名。〕</font><br>
			<br>
			　　丙午，举先天事故，六品以上清望官，虽非供奉、侍卫之官，日令二人更直待制，以备顾问。<font color="#1B5969">〔〖胡三省注〗新志曰：初，太宗即位，命京官五品以上更宿中书、门下两省，以备访问。永徽中，命弘文馆学士一人日待制于武德殿西门。文明元年，诏京官五品以上清官日一人待制于章善、明福门。先天末，又命朝集使六品以上随仗待制。永泰时，勋臣罢节制，无职事，皆待制于集贤门，凡十三人。崔祐甫为相，建议文官一品以下更直待制。其后著令，正衙待制官日二人。宋白曰：时祐甫奏准元敕文官一品以下更直待制，其待制官，待奏事官尽，然后趋出，便于内廊赐待进止，至酉时然后放。〕</font><br>
			<br>
			　　<font color="#1B5969">【译文】<br>
			<br>
			　　六月己亥朔（初一），大赦天下。<br>
			<br>
			　　西川节度使崔宁、永平节度使李勉同时担任同平章事。<br>
			<br>
			　　德宗下诏说：“天下冤案积留很多，州府不予受理，听任人们去找三司使，让御史中丞、中书舍人、给事中各一人每天在朝堂接受讼词。还不能推究决断的，听任他们敲击登闻鼓。今后不许再上奏设置寺观以及请求剃度和尚、尼姑。”于是敲登闻鼓的人很多。右金吾将军裴谞上书认为：“投诉者所争论的都是鸡毛蒜皮的事，如果天子一一亲自过问，那么哪里还用得着官吏治理呢？”于是德宗全部交给有关部门处理。<br>
			<br>
			　　德宗下制：“一应帝陵修造制度，务必从优从厚，应当竭尽国库来供给修陵的花费。”刑部员外郎令狐峘上书劝谏，内容大概是说：“我拜读遗诏，先帝要求修陵务必俭省节约，如果制度优厚，难道是先帝临终遗命的意思吗？”德宗书面答复他，大概是说：“这不仅仅说中了朕的痛处，也能成朕之美，朕哪敢不听从大道理而改变先帝的遗愿！”令狐峘，是令狐德的玄孙。<br>
			<br>
			　　庚子（初二），德宗册封皇子李诵为宣王，李谟为舒王，李谌为通王，李谅为虔王，李详为肃王。乙巳（初七），册封皇弟李廼为益王，李傀为蜀王。<br>
			<br>
			　　丙午（初八），德宗采用先天年间旧例，六品以上清望官，虽然不是供奉官和侍卫官，但命令每天必须有二人轮流值班等候诏令，以备皇上随时顾视问讯。<br>
			<br>
			　　【原文】</font><br>
			<br>
			　　庚戌，以朱泚为凤翔尹。<br>
			<br>
			　　代宗优宠宦官，奉使四方者，不禁其求取。尝遣中使赐妃族，还，问所得颇少，代宗不悦，以为轻我命。妃懼，遽以私物偿之。由是中使公求赂遗，无所忌惮。宰相尝贮钱于閤中，每赐一物，宣一旨，无徒还者；出使所历州县，移文取货，与赋税同，皆重载而归。上素知其弊。遣中使邵光超赐李希烈旌节；希烈赠之仆、马及缣七百匹，黄茗二百斤。<font color="#1B5969">〔〖胡三省注〗茗，莫迥翻；茶之晚取者。〕</font>上闻之，怒，杖光超六十而流之。于是中使之未归者，皆潜弃所得于山谷，虽与之，莫敢受。<br>
			<br>
			　　甲子，以神策都知兵马使、右领军大将军王驾鹤为东都园苑使，<font color="#1B5969">〔〖胡三省注〗东都园苑使，唐初苑总监之职也。〕</font>以司农卿白琇珪代之，更名志贞。驾鹤典禁兵十馀年，权行中外，诏下，上恐其生变；崔祐甫召驾鹤与语，留连久之，琇珪已视事矣。<br>
			<br>
			　　李正己畏上威名，表献钱三十万缗；上欲受之，恐见欺，却之则无辞。崔祐甫请遣使慰劳淄青将士，因以正己所献钱赐之，使将士人人戴上恩；又诸道闻之，知朝廷不重货财。上悦，从之。正己大惭服。天下以为太平之治，庶几可望焉。<br>
			<br>
			　　<font color="#1B5969">【译文】<br>
			<br>
			　　庚戌（十二日），德宗任命朱泚为凤翔尹。<br>
			<br>
			　　代宗特别宠幸宦官，奉命出使各地的宦官，都不禁止他们求取财物。代宗曾经派遣中使去赏赐妃子的家族，回来后一问，宦官所得的财物较少，代宗很不高兴，以为鄙视自己的命令。妃子很害怕，马上用自己的东西进行补偿。因此，宦官使者公开求取贿赂和馈赠，无所顾忌。宰相都曾经将钱存放于官署堂内，宦官每次来赏赐一件东西，宣读一次圣旨，没有空手回去的。宦官出使地方，所经州县，发放公文，收取财物，如同征收赋税一样，都满载而归。德宗平素就知道这个弊病。他派遣宦官使者邵光超赏赐给李希烈旌节，李希烈赠给邵光超奴仆、马匹以及七百匹细绢，二百斤黄茗。德宗听说后，很恼火，打了邵光超六十大板，然后将他流放。于是出使未归的宦官都偷偷地把所得的东西扔在山谷中，虽然给他们东西，他们都不敢接受。<br>
			<br>
			　　甲子（二十六日），德宗任命神策都知兵马使、右领军大将军王驾鹤为东都园苑使，让司农卿白琇珪接替他的职务，白改名为白志贞。王驾鹤执掌禁军十多年，朝廷内外都害怕他的权势，诏令下后，德宗担心他叛变朝廷，于是崔祐甫召见王驾鹤，跟他谈话，故意拖延了很长时间，这时白琇珪已经到任了。<br>
			<br>
			　　李正己畏惧皇上的声威，上表贡献三十万缗线。德宗打算接受又害怕被欺骗，拒绝又没有理由。崔祐甫请求派遣使者慰劳淄青的将士，利用李正己贡献的钱赏赐给他们，这样使将士们人人都对皇上感恩戴德；同时，各道节度使听说后，都知道朝廷不看重财物。德宗很满意，同意了他的建议。李正己十分惭愧，也十分信服。天下百姓认为太平之治，也许可以看到了。<br>
			<br>
			　　【原文】</font><br>
			<br>
			　　秋，七月，戊辰朔，日有食之。<br>
			<br>
			　　礼仪使、吏部尚书颜真卿上言：“上元中，政在宫壸，始增祖宗之谥。<font color="#1B5969">〔〖胡三省注〗壸，苦本翻；宫中道也。按咸亨五年八月十五日，改元上元，是日追尊高祖、太宗。政在宫壸，谓武后专政也。〖按〗<span style="font-size: 17pt; font-weight:700">壸</span>，音坤；<span style="font-size: 17pt; font-weight:700">壶</span>，音胡。二字不同形。〕</font>玄宗末，奸臣窃命，累圣之谥，有加至十一字者。<font color="#1B5969">〔〖胡三省注〗按天宝十三载，加祖宗谥号并庙号皆为九字。而群臣上玄宗尊号凡十四字。未知颜真卿所谓加至十一字何帝也。〕</font>按周之文、武，言文不称武，言武不称文，岂盛德所不优乎？盖群臣称其至者故也。故谥多不为褒，少不为贬。今累圣谥号太广，有逾古制，请自中宗以上皆从初谥，<font color="#1B5969">〔〖胡三省注〗初谥，高祖太武皇帝，太宗文皇帝，高宗天皇大帝，中宗孝和皇帝。〕</font>睿宗曰圣真皇帝，玄宗曰孝明皇帝，肃宗曰宣皇帝，以省文尚质，正名敦本。”上命百官集议，儒学之士，皆从真卿议；独兵部侍郎袁傪，官以兵进，奏言：“陵庙玉册、木主皆已刊勒，不可轻改，”事遂寝。不知陵中玉册所刻，乃初谥也。<font color="#1B5969">〔〖胡三省注〗按《唐陵中玉册》：自睿宗圣真皇帝以上所刻皆初谥。然《玄宗谥册》曰至道大圣大明孝皇帝，《肃宗谥册》曰文明武德大圣大宣孝皇帝。袁傪所谓木主、玉册皆已刊勒，有见乎此耳。〕</font><br>
			<br>
			　　初，代宗之世，事多留滞，四夷使者及四方奏计，或连岁不遣，乃于右银台门<font color="#1B5969">〔〖胡三省注〗右银台门，在东内宫城西面。又北，则九仙门。〕</font>置客省以处之；及上书言事孟浪者、失职未叙者，亦寘其中，动经十岁。常有数百人，并部曲、畜产动以千计，度支廪给，其费甚广。上悉命疏理，拘者出之，事竟者遣之，当叙者任之，岁省谷万九千二百斛。<br>
			<br>
			　　<font color="#1B5969">【译文】<br>
			<br>
			　　秋季，七月戊辰朔（初一），出现日食。<br>
			<br>
			　　礼仪使、吏部尚书颜真卿进言说：“上元年间，武后专政，才增加祖宗谥号的字数，玄宗末期，奸臣当权，历朝皇帝的谥号有增加到十一字的。按周朝的文王和武王，称文就不称武，称武也就不称文，岂是其盛德所在的另一面便不优秀了呢？不过是群臣们择选最显著的一面称谓而已。所以谥号字多并不是赞扬，字少也不是贬低。如今历朝皇帝谥号太长，违背了古代的制度，请求从中宗以上各皇帝都按最初的谥号，睿宗称圣真皇帝，玄宗称孝明皇帝，肃宗称宣皇帝，以节省文字，崇尚质朴，辨正名分，注重根本。”德宗下令百官集思广议，儒学之士都赞同颜真卿的建议。唯独兵部侍郎袁傪，因打过仗而进官的人，上奏说：“陵庙中的玉册、牌位都已经刊刻，不可轻易改动。”于是此事便告终止。殊不知皇陵中玉册所刻的就是最初的谥号。<br>
			<br>
			　　从前在代宗时期，许多事情都被搁置起来，四夷使者以及各地奏报计划的人，有的一连几年都不遣返，就在右银台门设置客省安置他们；还有上书论事鲁莽者和失职未再任者也安置在那里，动辄十年。常常有几百人，以及数以千计的随从、牲畜，由度支供给食粮，这笔费用很大。德宗下令全面整治，放出被拘禁的人，遣返办完事的人，任命应当再任官的人，这样一年就节省粮食一万九千二百斛。<br>
			<br>
			　　【原文】</font><br>
			<br>
			　　壬申，毁元载、马璘、刘忠翼之第。初，天宝中，贵戚第舍虽极奢丽，而垣屋高下，犹存制度，然李靖家庙已为杨氏马厩矣。及安、史乱后，法度堕弛，<font color="#1B5969">〔〖胡三省注〗堕，读曰隳。〕</font>大臣、将帅、宦官竞治第舍，各穷其力而后止，时人谓之木妖。上素疾之，故毁其尤者，仍命马氏献其园，隶宫司，<font color="#1B5969">〔〖胡三省注〗宫司，掌宫禁园御者也。〕</font>谓之奉成园。<font color="#1B5969">〔〖胡三省注〗雍录：奉成园，在安邑坊。自丹凤门南出，东街第六坊，为安邑坊。〕</font><br>
			<br>
			　　癸丑，减常贡宫中服用锦千匹、服玩数千事。<br>
			<br>
			　　庚辰，诏回纥诸胡在京师者，各服其服，无得效华人。先是回纥留京师者常千人，商胡伪服而杂居者又倍之，县官日给饔饩，<font color="#1B5969">〔〖胡三省注〗熟曰饔，生曰餼，餼，许既翻。〕</font>殖资产，开第舍，市肆美利皆归之，日纵暴横，吏不敢问。或衣华服，<font color="#1B5969">〔〖胡三省注〗华服，中华之服也。〕</font>诱取妻妾，故禁之。<br>
			<br>
			　　辛卯，罢天下榷酒收利。<font color="#1B5969">〔〖胡三省注〗唐初无酒禁，乾元元年，京师酒贵，肃宗以廪食方屈，乃禁京师酟酒，期以麦熟如初。二年，饥，复禁酟。广德二年，定天下酟户以月收税。〕</font><br>
			<br>
			　　上之在东宫也，国子博士河中张涉为侍读，<font color="#1B5969">〔〖胡三省注〗太宗时，晋王府有侍读，及为太子，亦置焉。〕</font>即位之夕，召涉入禁中，事无大小皆咨之；明日，置于翰林为学士，<font color="#1B5969">〔〖胡三省注〗《翰林故事》曰：翰林院者，在银台门内，以艺能、伎术召见者之所处也。玄宗初，置翰林待诏，掌四方表疏批答，应和文章。又以诏敕文告悉由中书，多壅滞，始选朝官有才艺学识者入居翰林，供奉别旨，然亦未定名。制诏书敕，犹或分在集贤。开元二十六年，始以翰林供奉改称学士，别建学士院于翰林苑之南，俾专内命。其后又置东翰林院于金銮殿之西，随上所在。凡学士无定员，下自校书郎，上及诸曹尚书，皆为之。入院一岁则迁知制诰，未知制诰者，不作文书。久次者一人为承旨。〕</font>亲重无比。<font color="#1B5969">〔〖胡三省注〗为张涉以赃贿得罪张本。〕</font>乙未，以涉为右散骑常侍，仍为学士。<br>
			<br>
			　　<font color="#1B5969">【译文】<br>
			<br>
			　　壬申（初五），拆毁元载、马璘、刘忠翼的宅第。从前，在天宝中期，皇亲贵戚的宅第虽然极其奢侈华丽，但房屋的高低还遵循制度，然而李靖的家庙已成为杨氏的马厩了。到安史之乱后，法令制度松弛败坏，大臣、将帅、宦官竟竞相修造宅第，各自竭尽财力，才停止经营，当时人们都称其为木妖。德宗向来痛恨这种事，所以拆毁其中违反制度最为突出的宅第，接着命令马氏献出他的园林，归属宫廷园苑部门掌管，取名为奉成园。<br>
			<br>
			　　癸丑（疑误），德宗削减平常供给宫中服用的一千匹丝织品、数千件衣服和玩物。<br>
			<br>
			　　庚辰（十三日），德宗下诏，命令在京师的回纥等各族胡人，各自穿本族的衣服，不许仿效汉人。起先留在京师的回纥人常有一千人，而穿着汉服与汉人杂居的经商胡人又多一倍，县官每天供给生熟食品。他们添置资产，修建宅第，市场上获高利的行业都归他们经营，日益放纵而贪婪横暴，官吏不敢过问。有的人身着汉服，诱娶汉人为妻妾，所以德宗下了禁令。<br>
			<br>
			　　辛卯（二十四日），德宗取消官府专利卖酒和征收酒税。<br>
			<br>
			　　德宗在东宫的时候，国子博士河中人张涉担任侍读，德宗即位的那天傍晚，将张涉召入宫中，事无大小都征询他的意见。第二天，将他安置在翰林院担任学士，对他无比亲近和器重。乙未（二十八日），德宗任命张涉为右散骑常侍，仍然担任学士。</font></p>
			<br>
			<br>
			<p align="center"><span style="font-size: 10pt">
			〔共294卷〕
			<a href="zizhitongjian_219.htm">219</a>
			<a href="zizhitongjian_220.htm">220</a>
			<a href="zizhitongjian_221.htm">221</a>
			<a href="zizhitongjian_222.htm">222</a>
			<a href="zizhitongjian_223.htm">223</a>
			<a href="zizhitongjian_224.htm">224</a>
			<font color="#3C3CFF"><b>225</b></font>
			<a href="zizhitongjian_226.htm">226</a>
			<a href="zizhitongjian_227.htm">227</a>
			<a href="zizhitongjian_228.htm">228</a>
			　<a href="zizhitongjian_224.htm">上一卷</a>
			<a href="zizhitongjian_226.htm">下一卷</a></span></font><br>
　</p>
                <p><span style="font-size: 11pt">&nbsp;</span></td>
              </tr>
              <tr>
                <td height="28">
			<div align="right">
			<table border="0" cellpadding="0" cellspacing="0" width="180">
			<tr>
			<td width="20">
			<img border="0" src="../../images/close-0.gif" width="14" height="14"></td>
			<td width="70">
			<p align="center"><span style="font-size: 9pt">
			<a href="javascript:window.close()">关闭窗口</a></span></td>
			<td width="20">
			<img src="../../images/print.gif" align="middle" width="14" height="14"></td>
			<td width="70">
			<p align="center"><span style="font-size: 9pt">
			<a href="javascript:window.print()">打印文章</a></span></td>
			</tr>
			</table>
			</div>
			</td>
			</tr>
			</table>
			</div>
			</td>
			</tr>
			</table>
			</div>
			</td>
			</tr>
			<tr>
			<td>
			<p align="center">
			&nbsp;<br>
			&nbsp;<br>
			<span style="font-size: 10pt; font-weight: 700">
			<a target="_blank" href="http://www.ziyexing.com/">子夜星网站</a></span><br>
			<font face="Arial" style="font-size: 8pt">Personal Website.&nbsp;Created by Midnight Star .Copyright &copy;.</font><br>
			&nbsp;<br>
			&nbsp;<br>
			&nbsp;<br>
			　&nbsp;</td>
			</tr>
			</table>
			</div>
			</td>
			</tr>
			</table>
			</div>
	</body>
</html>
